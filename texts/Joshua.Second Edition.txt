1.1 Onk mahche nuppuk Moses, wuttinneumoh Jehovah, n$nih, Jehovah ken8nau Joshuahoh, wunnaumonuh Nun, wuttinneumoh Moses, n8wau.
1.2 Moses nuttinneum nupp8: newutche yeuyeu neepaush, qushkodteash yeu Jordan, k(e)n kah wame yeug missinninnuog, en ohkeit ne anumauog, en wunnaumonat Israel.
1.3 nish$noh ayeuonk ne kusseet pish tashkukkom8m8uk, ne kittinnumauúneau, né anogkup Moses.
1.4 Wutch tohouhkomuk, kah yeu Lebanon nó pajeh kehteihtequt, Euphratese seip, wame wutohkeyeu Hittitsog, onk yaén kehche ketahhannet, nogque adt wayont, ne pish kussissepoiyeum8.
1.5 Matta pish howan tapenum8 neepauun ut anaquabean nesohke pomantaman: neane weetomogkup Moses ne kittin weetomunun, matta kuppanshadtauwahu(n)8, asuh kutohquanumun8.
1.6 Menuhkesish, kah wunnewutt8antásh, newutche pish kutchachaubenumau yeug missinninnuog, wutch ahtoonk, ohke ne chadchekeimogkup wut8shineunk nuttinnumauonaout.
1.7 Webe munehkeish, kah m8cheke wutt8antash, onk woh kukkuhkinneas ussenat, neaunag wame naumatuonk ne Moses nuttinneum an8nukqueop ahque qushkehtash en unn?nnohkounit, asuh menadcheanit, onk wóhk8ne sohkaus uttoh aoan.
1.8 Yeu naumatué wussukwhonk matta pish amaemun8 wutch kutt8nut, qut pish nekittit natwontamun kesukodae kah nukkonae, onk woh kukkuhkinneas ussenat wame ne adt wussukhwosik, newutche neit pish k8niyeuhteoh kummay, kah neit pish k8waantamwe ussem.
1.9 Sunnummatta kutann8nunóh; menuhkesish, wut8antash, ahque wabesish, asuh chepshash, newutche Jehovah kum-Manitt8m k8wetomuk uttoh aôan.
1.10 Neit Joshua ann8nau missinninnue aninnohsuenuh, n8wau,
1.11 Pannupwushak ayeuteaenuut, kah ann8nók missinninnuog, n8wagk, Quaquoshwehtam8k meetsuongash, newutche ash nanishikquinogkodtinôgkup, pish kuppaumukomw8 yeu Jordan, petukonut ahtauunat ohke, ne Jehovah kum-Manitt8mw8 anumunkqueog ohtauunat.
1.12 Kah Joshua ken8nau Reubenitsoh, kah Gaditsoh, kah póhshe wutchippan8onk Manasseh, n8wau.
1.13 Mehquontam8k wutt?nn8wáonk ne Moses wuttinneumoh Jehovah ann8nukqueôgkup, n8wop, Jehovah kum-Manitt8mw8 kutanwohsinnéhhik8, kah yeu kittinnumunkquneau ohke.
1.14 Kummittamwuss8woog, kah kuppeissesum8oog, kah kenetassum8oog, pish appuog ohkeit ne Moses ánumungqueokup, wutch wutuhshame Jordan: qut pish kenauwamee kuppaumwushaumw8 anaquahettit kematt8óog, wame menuhkesueneuog, kah pish kutannumauóog.
1.15 Nô pajeh Jehovah anwohsineheont kematt8oh, neane aninnumungqueog, kah wutohtauunnaoont ohke, ne Jehovah kum-Manitt8mw8 anumauont: neit pish kukqushkemw8 en kutohtoongane ohkeyeuout kah kutohtauunneau, ne Moses wuttinneumoh Jehovah aninnumungqueogkup, wutushaume Jordan, nogque adt pashpishont.
1.16 Kah namp8hamauaog Jôshua, n8waog, Wame ne anunn8seog nutussenan, kah uttoh an moncheaheaog, nutónan.
1.17 Neane kukkehtauogkup Moses ut nish$noh teag, ne kittinne kuhkehtauununan: webe Jehovah kum-Manitt8m weetomukqush, neane wetomomp Mosesoh.
1.18 Howan ayeuuhkonittue chekétog kutann8team8onk, kah matta kukkehteam8k kutann8team8ongash, wame neanann8nat, pish nushau, webe menuhkesish kah wutt8antash.
2.1 Kah Joshua wunnnaumonuh Nun, ann8nau neesuoh wosketompoh wutch Shittim, keme natauwohheônat, n8wau, Monchek, kuhkinneam8k ohke yeu Jericho, kah nag moncheog, kah petutteaog nanwun8dsquauausuenin wekit, ussowesu Rahab, kah ne ukkoueneau.
2.2 Kah unnon Jerichoe ketass8t n8waog Kusseh, yeu peyoneau wosketompaog wanonk8kup, wutch wunnaumonat Israel, natinneakontamunat ohke.
2.3 Kah Jerichoe ketass8t ann8team8 en Rahabut n8wau, sohh8wus wosketompaog neg peyoónukqueaneg, ne petutteacheg kekit, newutche nag peyaog natinneakontamunat wame ohke.
2.4 Kah mittamwossis nemunau wosketompuh, kah wuttátashuh, kah yeu wussin, Nuppeyaonuk wosketompaog, qut mat n8waheoog uttoh wamhéttit.
2.5 Onk nnih, papaume kobhamuk squontamash, papohkenagk, wosketompaog sohhamwog: uttoh aáhettit woskctompaog mat n8wahteauouun: wunnaumatehtuhh8k teaneuk, newutche woh kummattannoôog.
2.6 Qut neh uppas8oh ut wohqut weetuomut, kah neh upputtogguhwhoh nashpe hashabuhtugquoh, neh wánashoncheh ut wohqut.
2.7 Káh wosketompaog wunn8suttahwhouh en Jordane mayut, wehque ahhut t8shkemuk, kah quenau neg n8suttahwhoncheg sohhamwehettit, yánittanumwog.
2.8 Kah ash kaehetteg, nah ukkuhqueonuh en wohqut.
2.9 Kah unnau wosketompuh, n8wahteoh Jehovah kittinnumunkou ohke, kah k8wabesuonitteáongan8 nunnuhkukkongqunan, kah wame neg wodohkitcheg ohkeit, sauunumwog newutche kenaau.
2.10 Newutche n8tamumunonup uttoh an Jehovah nunnobuhteunkup musque ketahhanne nippeash wutche kenaau, waj sohhamog Egypt, kah uttoh anheogkup nesuog Amoritse tahs8tamwog, neg apippaneg ogkomuk Jordan, Sihon kah Og, neg pápaquanne paguanogig.
2.11 Kah quenau n8tamog nuttahhunonash mohtupohteau, kah matta ahtano wutt8antam8onk howae wosketompaut, newutche kenaau, newutche Jehovah kum-Manitt8mw8, noh Godeu8, kesukqut wohqut kah ohkeit agwe.
2.12 Kah newutche k8wehquetumauonumw8 chadchekeimegk nashpe Jehovah, mahche womoausue nehenog? kenaau wonk womoausue nehteo8g n8sh week kah aninnumiek wunnamuhkut kukkinneasuonk.
2.13 Onk woh kukketeahomw8 n8sh kah nokas, kah nohtonukqussog kah neetahtuog, kah wame ne adtahsheghettit, kah pohquohwuttau8k nukketeaonganun wutch nuppunat.
2.14 Kah wosketompaog wunnamp8hamauouh, Nukketeaonganun wutch kukketeaongan8, matta ket8hkontam8an yeu n8tamanatam8onganun: kah pish n$nih Jehovah aninnumungqueog ohke, pish k8womoausue kah wunnamuhkuteyeue nehennumun.
2.15 Neit wunn8kompanuh nashpe pemunneat papashpe kénogkeneganit: newutche weetu otanae pummeneutunkanit, kah noh ayeu woskecheneutunkan.
2.16 Kah nah wuttinuh, Ongq wadchuut, ishkont n8swuttahowacheg kenogskunkumw8, kah na ut puttogquegk nishikquinne, nô pajeh n8swuttahowaenuog ukqushkenaoont, kah ompetak woh kummonchemw8.
2.17 Kah wosketompaog wuttinouh, pánum nont wutchimitteadtunkan(a)n yeu chadchekeyeuwaonk, ne chadchekeyeuwaheog.
2.18 Kusseh, petutteaog ohkeit, pish kukkushpinoh yeu musque tuttuppunoahtog ut kenogkaneganit, ne nashpe n8kaneog: kah pish kuppasou k8sh kah kokas, kah kenóhtonukqussog, kah wame neadtahshinninned k8sh en kekit.
2.19 Onk pish n$nih, howan sohhog wutch squontame kekit en tauummáogquehtu, 8sqheonk pish ohteau nehenwonche uppuhkukqut, kah nenawun mat pish n8chumitteaunan kah howan weetomukquean weétuomut, 8sqheonk pish nuppuhkukqunnónut ohteau, howan wunnutche nukkuhkungqut.
2.20 Kah ket8hkontaman yeu n8tamanatam8onganun, neit pish nutompemun wutch kutchadchekeimúnnanónut, ne chadchekeyeuwáheog.
2.21 Kah noh n8wau, Neaunag kukkutt8ongan88ash ne naj, kah noh moncheáheuh, kah moncheog: kah noh kenéhpinau msquî tuttupinoh kenogkeneganit.
2.22 Kah moncheog kah peyaog, wadchuut kah na wutapineau nishikquinne, nô pajeh n8swuttuhh8wacheg ukqushkenaóont, kah n8swuttuhh8wacheg wunnatinneahwhóuh pannuppe wame mayut, qut mat wunnamheouh.
2.23 Neit neesuog wosketompaog qushkeogkah n8keog wutch wadchuut, kah paumwusháog, kah peyaóunáog Joshuahoh wunnaumonuh Nun, kah wuttinnóneau wame ashpunáhettit.
2.24 Kah unnaog Joshuahoh wunnamuhkut Jehovah ponam nunnutcheganunónut wame ohke, newutche wame neg wadohkitcheg ohkeit, mohtupaéog wutche kenawun.
3.1 Kah Joshua omohkeu nompoaeu, kah ontappuog wutch Shittim, kah peyaog Jordan, nagum kah wame wunnaumonuh Israel, kah na kouéneau ash papaumwusháhettegkup.
3.2 Onk n$nih, mahche nishikquinogkok, aninnohsuenúog pannupwushaog ayeuteaoh.
3.3 Kah nag an8náog missinninnuh n8waog, naumóg wunn8wae wut-Arkum Jebovah kum Manitt8mw8, kah sephausuenuog Levitsog kôunukeg, neit pish kutontsapmw8 wutch kutayeuonganuóut, kah kutasukômw8.
3.4 Qut pish ut8sukóm8onkaneu8 nashaue kenaau kah nag papaume neesit muttanongan ishquanogkodtut nashpe quttuhhum8onganit, ahque pas8sukom8k, onk woh k8wahteomw8 may uttoh woh aóóg, newutche asquam yeu may kuppomusháuneau.
3.5 Kah Joshau unnau missinninnuh, wunneetupanatamwáhuk kuhhogkaóog, newutche saup Jehovah pish monchanatamweusseongash ussu ut kenugke kenaau.
3.6 Kah Joshua ken8nau sephausuénuh, n8wau, tohshinnum8k wunn8wongane Ark kah paumwushagk negonnuhk8k missinninnuog, kah tohshinnumwog wunn8waongane Ark, kah negonuhkauwaog missinninnuh.
3.7 Kah Jehovah unnau Joshuahoh, yeu kesukok n8che kummishhesh anaquabhettit wame Israel, onk woh nag wahteauog neane weetomogkup Moses, ne kuttin weetomunun.
3.8 Kah pish kutann8n sephausuenuog neg táhshinukeg 8n8waongane Ark, n8wash, peyaog kehchipam Jordan, pish kutchequnikkompom8 ut Jordan.
3.9 Kah Joshua unnau wunnaumonuh Israel, peyonk kah n8tam8k wuttinn8waongash Jehovah kum-Manitt8mw8.
3.10 Kah Joshau n8wau, yeu pish k8ch waheôneau pomantamwae God k8weetomuk8, kah noh pish auma8hkauoh, kah matta pish panushadtauwahuwoou, wutch anaquabeog Cananitsoh kah Hittitsoh kah Hivitsoh kah Perisitsoh, kah Gergashitsoh kah Amoritsoh, kah Jebusitsoh.
3.11 Kusseh wunn8waonkane Ark, noh Lorduit ut wame ohkeit, kenegonukongkou en Jordan.
3.12 Newutche yeuyeu nemun8k naboneesuog wosketompaog wutch Israelle chippan8wonganeh(t)u, wutch nish$noh chippan8onk pasuk wosketomp.
3.13 Kah pish n$nih, wusseet8oash sephausuenuog neg tahshinukeg wut Arkum Lord, noh Lorduit ut wame ohkeit, quenau anwosinnehettit ut Jordane nippeit, Jordane nippeash pish tummussumunash wutch nippeash nish womsitchuogish wutch kohkuhquag, kah nish pish kutongquaash.
3.14 Kah nnih missinninnuog ontsaphetit wutch wekuóont, qushkogkonat Jordan, kah sephausuenuog tahshinukeg wunn8wae Ark anaquaushahettit missinninnuóg.
3.15 Kah nag kóunukeg Ark paahettit Jordan, kah wusseet8oash sephausuenuog neg kôunukeg Ark, másukkomohettit weekqshik nippe (newutche Jordan ánuwutchuan wussábanukquosh ut adtkepenumwahittimuk.)
3.16 Nippeash nish 8mussiitchuogish wutch waábe neepom8ash, kah kutongquaash, nóohteau wutohtan Adam, ne kishke Zaretan kah nish womussitchuogish nogque mukoshquttae kehtahhannit, salte keihtoh, mohtshaash, kah tummessumunash: kah missinninnuog qushkodteaog en piuhsuke Jericho.
3.17 Kah sephausuenuog neg tahshinnukeg wunn8wae wut-Arkum Jehovah, menehtekompaog ut nunnobohteaiyeuut nóeu Jordan, kah wame Israelitsog qushkodteaog nunnobohteaeiyeuut, nó pajeh missinninnuog mahche qushkodteahettit Jordan.
4.1 Kah n$nih wame missinninnuog mahche qushkodteahettit Jordan, neit Jehovah kenonau Joshuahoh, n8wau.
4.2 Nemunok nabo nésuog wosketompaog wutch missinninnuut, wutch nish$noh chippan8onk wosketomp.
4.3 Kah nag ann8nok, neemunnum8k wutch noeu Jordan, wutch ayeuonganit, ut toh sephausuenuog wusseet8oash menehtikompatagkup, nabo neenash qussukquanash, kah nish pish kukqushkodteawuttauunáoash kah kenukkodtumanaoash ayeuonganit uttoh kaéog yeu nohkog.
4.4 Neit Joshua wehkomau naho nees8oh wosketom(p)uh, neh quaquoshwunoncheh wutch wunnaumonat Israel, wutch nish$noh chippan8onganit wosketomp.
4.5 Kah Joshua wuttinuh negonne paumwashagk wut-Arkum Jehovah kum-Manitt8mw8, en nanashaue Jordan, kah nemunnum8k nish$noh pasuk kenaau qussuk ut kuttugke•ont, neaunogketamuk wutchippan8ongan8oash wúnnaumonuh Israel.
4.6 Onk woh yeu kukkinneasuonganu88 ut kenugke kenaau: keneechan8óog, ohannume ahquompak, nat8tomauahettit 8shuoh, n8wahettit, toh nauwuttam8m8ash yeush qussukqunash?
4.7 Neit nag pish kenamp8hamauaog, Jordane nippeash tummussumunapash ut anaquohtag wunn8waongane wut-Arkum Jehovah, quoshkodteaum8uk Jordan, Jordane nippeash tummussumunapash; kah yeush qussukquanash pish wutch mehquntamóonk wutch wunnaumonuh Israel micheme.
4.8 Kah wunnaumonuh Israel wutusseneau neanann8nont Joshua, kah neemunnumwog nabo neenash qussukquanash wutch nashaue Jordan, neanomp Lord Joshuahoh, nean ogkémit wutchippann8ongan8oash wunnaumonuh Israel, kah weeche qushkodteaneeteomuh, en ayeuonganit uttoh kaehéttit, kah na upponamunneau.
4.9 Kah Joshua numwongquatau nabo neenash qussukquanash, ut noeu Jordan, ut ayeuonganit uttoh sephausuenuog, neg kôunukeg wunn8wae Ark, wusseetoash neeputtagkup, kah nish na ohteau yeu pajeh yeu kesukok.
4.10 Newutche sephausuenuog, neg kóunukeg Ark, neep•og nashaue Jorden, nó pajeh nish$noh teag kezteauunat, ne Lord ann8nomp Joshuahoh, ukken8nonat missinninnuh neaunag wame ne Moses anann8nomp Joshuahoh, kah missinninnuoh kenupshauog, kah qushkodteaog:
4.11 Onk n$nih, wame missinninnuog mahche qushkodteahettit, neit wut-Arkum Jehovah qushkodteom8, kah sephausuenuog ut anaquabhettit missinninnuog.
4.12 Kah wunnaumonuh Ruben kah wunnaumonuh Gad, kah pohshu wutchippan8onk Manasses, kenauwamée qushkodteaog, anaquabhettit wunnaumonuh Israel, Moses ne anomp.
4.13 Papaume yáuunchage muttannunk, quaquoshwéog en ayeuwuttinneat, qushkodteaog anaquabit Jehovah en ayeuwuttinneat, ut Jerichoe mukoshquttaéhtu.
4.14 Ne kesukok Jehovah misheheau Joshuahoh anaquabhettit wame Israel, kah wuttinne qushouh, neane qusháhetteup Mosesoh, nisohkepomontog.
4.15 Kah Jehovah ken8nau Joshua, n8wau,
4.16 Ann8s sephausuenuog neg kounukeg wauwae Ark, kuhkuhquegk wutch Jordan.
4.17 Newajeh Joshua an8nomp sephausuenuh n8wop, kuhkuhquegk wutch Jordan.
4.18 Onk n$nih, sephausuenuog neg kounukég wunn8wae wut-Arkum Jehovah, kuhkuhquehettit wutch nashaue Jordan, wusseet8ash sephausuenuog, tahshem8uk en nunnobuhteaiyeuut, neit Jordane nippeash qushkem8 en wutayeuonganit, kah anuchuan wame uppunukquhkontu, ne asemoukup negonne.
4.19 Kah missinninnuog kuhkuhqueog wutch Jordan piukque quinuhhog, negonne nepauz, kah tuppuksinwog ut Gilgal. wutchépwoayeue sussuppoi Jericho
4.20 Kah yeush nabo neesinash qussukquanash, nish nemunnamohettiche wutch Jordan, Joshua ponamunapash ut Gilgal.
4.21 Kah ken8nau wunnaumonuh Israel n8wau, kummukkiesum8ôog, ohanumag nat8tomauahettit 8sh8oh, n8wahettit toh nauwuttam88ash yeush qussukquanash.
4.22 Neit pish keneechan8oog k8wahteauwaheoog n8wagk Israel qushkodteopanneg yeu Jordan ut nunobohteaiyeuut.
4.23 Newutche Jehovah kum-Manitt8mw8 nu?obohteaiyeuteop Jordan nippeash ut anaquabeog, nô pajeh kukqushkogkonaoont neanteunkup Jehovah kum-Manitt8mw8 mushque kehtoh, ne nanabohteatunkup ut ánaquabeog nô pajeh qushkodteaog
4.24 Onk woh wame ohkee missinninnuog wahteauog wunnutcheg Jehovah, ne menuhki, onk woh kummicheme qushaumw8 Jehovah kum Manitt8mw8.
5.1 Onk n$nih, wame Amoritse ketass8tamwog, neg wutcheksuwadtinae Jordan kah wame Kananitse ketass8tamwog, neg kishke ketahhannit, n8tamwehettit, Jehovah nunnobohteateou Jordane nippeash, wutch anaquabhettit wunnaumonuh Israel nô pajeh nukqushkogkonanonut, neit wuttahh8oash mohtuppaem8, kah matta wonk nashaonganeog, newutche wunnaumonuh Israel,
5.2 Ne ahquompak Jehovah unnau Joshuahoh ayish kenehquogwosh, kah wonk quoshqus wunnaumonuh Israel nohohtôeu.
5.3 Kah Joshua ayim kenehquogwosh, kah quoshquswau wunnaumonuh Israel, ut uhquaeu wadchuut.
5.4 Kah yeu waj Joshua quoshqushwomp wame missinninnuh neg sohhogig wutch Egypt nompaasog, wame ayeuteaenuog, nupp8og ut touohkomukqut ut mayut mahche sohhamwehettit wutch Egypt.
5.5 Kah wame missinninnuog neg sohhogeg, nag quoshqusoog, qut wame missinninnuog, neg nekitcheg ut touohkomukqut, ut mayut ne áahettit sohhamohettit wutch Egypt, neh matta ukquoshqusouh.
5.6 Newutche wunnaumonuh Israel poushaog ut touohkomuk yauunchage kodtumwae, nó pajeh wame missinninnuog, ayeuteaenuog neg sohhogig wutch Egypt, mohtuppaehettit, newutche mat noswéhtamoog 8wadtauatonkqussuonk Jehovah, neh Jehovah chadchekeimompuh, woh matta wunnahtinóunat ohke, ne Jehovah chadchekeimomp wut8shinneuh kutti?umunkqunnanonat, ohke ne tomogok sogkodtunk kah hony.
5.7 Kah wunnechán8oh neh nompe waápenonché, neh Joshua ukquoshquswoh newutche nag matta quoshqusauseog, newutche nag matta ukquoshwuswóuh mayut.
5.8 Onk n$nih, mahche quoshquswáhéttit wame missinninnuh, ne wutaiinneau, ut tuppuksinóe ayeuonganit, nó pajeh wunneetskesinneaóont.
5.9 Kah Jehovah unnau Joshuahoh, yeu kesukok nutamáequánum, ukkekómuwaonk Egypt wutch kuhhogkaóut, newaj ayeuonk hettamuk Gilgal yeu pajeh yeu kesukok,
5.10 Kaj wunnaumonuh Israel tuppuksinwog ut Gilgal, kah nanawehteaog paumukóadtuonk, nabo yauquinohhog nepauz wanonk88k ut Jerichoe mukoshquttaéhtu.
5.11 Kah nag meechwog nukkonuminneash ut ne ohkeit, nompuhkeik mahche paumukóadtuonganeu8k mat seane petukqunnegash, kah apwósue weatchiminneash, ne nan kesukok.
5.12 Kah ahque Mannahóou nompuhkeik, mahche meechhettit nukkónuminneash ne ohkeit, kah wunnaumonuh Israel matta wonk Mannahomeog, qut meechwog Cananae ohkee meechummuonk ne kodtum8k.
5.13 Onk n$nih, Joshua apit kishke Jericho spadtauwompu, kah natauwompu, kah kusseh wosketomp piussittikompauwehtauoh, kodtinausu wuttogkodteg ut wunnutcheganit: kah Joshua noh au, kah wuttinuh, ken nuttaihain, asuh á8hkonukqueog?
5.14 Kah n8wau matta qut, ukkeichimummugquompomoh wutáyeuwehteomoh Jehovah, yeuyeu nuppeam, kah Joshua penushaadtam wuskesuk en ohkekontu, kah wowussumau, kah wuttinuh, Toh n8wau, nussontimom en wuttinninneumut?
5.15 Kah ukkeichimummugquompomoh wutayeuwehteamoh unnau Joshuahoh, ompenish kummokis wutch kusseetit, newutche ayeuonk ne neepauwéan, wunnetupanatamweyeu8. Kah Joshua wutussen.
6.1 Onk Jericho menuhke kuppuhhausu, newutche wunnaumonuh Israel, matta howan wussohh(a)m8h, kah matta howan petutteóh.
6.2 Kah Jehovah unnau Joshuahoh, naush, nummag Jericho ut kenutcheganit, kah noh kehtass8t, kah manuhkesitcheg.
6.3 Kah pish k8weinohkomumw8 keitotan, wame ayeuhteaenuog, pasukqut weenushagk keitotan, ne pish kutussen nequtta tahshikquinne.
6.4 Kah nesausuk tahsuog sephausuenuog, pish kenunnumwog nesausuk tashinash ramse askonne monopu(h)pequonash ut anaquohtag Ark: kah nesausuk adtahshikquinogkok, pish k8weénushaumw8 keitotan nesausuk tahshit nompe, kah sephausuenuog pish puhpequaog monopuhpequanash.
6.5 Onk pish n$nih, sepe puhpequahettit nashpe ramse askonoh, kah n8tamog ummishont8waonk monopuhpequash, wame missinninnuog pish mishont8waog, nashpe missi mishont8waonk, kah keitotanae wonkonous pish n8kshau, kah missinninnuog pish kuhkuhqueog, nish$noh wosketomp piuhsukeh.
6.6 Kah Joshua wunnaumonuh Nun, wehkomau sephausuenúh, kah wuttinuh, tohshinum8k wunn8wae ark, kah nesausuk tahsuog sephausuenuog, nesausuk tahshinash ramse askonne monopuhpequash kenunnumóhettich ut anaquohtag wut Arkum Jehovah.
6.7 Kah unau missinninnuh, kutchittóushagk, kah weénuhkom8k otan, kah noh kenauwamit, kitchittóushaj anaquohtag wut-Arkum Lord.
6.8 Onk nnih, Joshua kón8nont missinninnúh, nesausuk tahsuog sephausuenuog kóunoncheg nesausuk tahshinash ramse askonne monopuhpegquash, kitchittóushaog anaquabit Jehovah, kah puhpequaog nashpe monopuhpegquash, kah wunn8wae wut-Arkum Jehovah noh wutasukauoh.
6.9 Kah kenauwameenuog negonuhkouáog sephausuenúh neg papequohtunkig monopuhpegquash, kah wuttámiyeu as8hkauwushaum8 Ark, kóchittóusháhettit, kah pohpequohtauwéhettit nashpe mônopuhpequash.
6.10 Kah Joshua mahche ann8nop missininnuh, n8wop, mishont8wahteogk, asuh neeshk8wateogk, asuh kutt8onk sohham8m8muhkich wutch kutt8n8wóut, nopajeh kesukodtut, unninnóg mishont8wagk, neit pish kummishont8wamw8.
6.11 Neit wut-Arkum Jehovah quinnupuhkom keitotan, quanuppuhkomwéhettit pasukqut, kah petutteáog tuppuksinnowónganit, kah kouéog tuppuksinn8wonganit.
6.12 Kah Joshua nompoáeu omohku, kah sephausuenúog tahshinnumwog wut-Arkum Jehovah.
6.13 Kah nesausuk tahsuog sephausuenuog, kounnúkeg nesausuk tahshinash ramse askone monopuhpequash ut anaquohtag wut-Arkum Jehovah, nagwutteae kutchittóushómo, kah puhpequohtoog monopuhpequonash, kah kenauwameenúog wunnegonuhkaúooh, qut wuttámiyeu wutas(u)kóngquneau wut-Arkum Jehovah, kodchittóushahettit kah pohpequohtauéhettit monopuhpequanash,
6.14 Kah nahotóeu kesukok wéenusháadtamwog keiht8tan pasukqut, kah qushkeog en tuppuksinn8onganit, ne wutusseneaut nequtta tahshik kesukquáe.
6.15 Kah n$nih, nesausuk adtahshikquinukok nompoaeu omohkeog adchumwopog, kah quinnupuhkomwog otan, neasehettit, nesausuk tahshit nompe, webe ne kesukok quinnupekomwog otan nesausuk tahshit nompe.
6.16 Kah nnih, nesausuk tahshit nompeeu8k, sephausuenuog papequohtauéhettit nashpe monopuhpequanash, Joshua unnau missinninnuh, mishont8wagk, newutche Jehovah kittinnumunkou keihtotan.
6.17 Kah keihtotan pish matanatamun, ne kah wame ne noh ohtag, en Jehovahut: webe Rahab nanwun8dsqaausuénin pish pomantam, nagum kah wame neh weetomukqutcheh ut weetuómut, newutche adtahshau ann8naenuh neh ann8nogkitcheh.
6.18 Kah kenaau pehnont nanauánum8k kuhhogkaóog wutch matanatamwe teaguasinit, ishkont kummatánumwéheomw8 kuhhogkaóog neemunnumóg matanatamwe teag kah kummatánatamwehteomw8 Israelle, tuppuksinn8onk, kah k8tamehteauuneau.
6.19 Qut wame silver kah gold, kah brasse kah irone wishquash, nish wunnetupanatamweyeu8ash en Jehovahut: nish pish peyaum8ash wunnompakouunukkomukqut Jehovah.
6.20 Neit missinninnuog mishont8waog, sephausuenuog papequohtauwéhettit monopuhpequanash, kah n$nih, missinninnuog n8tamwéhettit wadtauatonkqussuonk monopuhpeg, kah missinninnuog mishont8wae mishont8waog, neit qussukquaneutunk sukkunkquosheau, neit missinninnuog kuhkuhqueog en keitotanat, nish$noh wosketomp piuhsuke anaquakompauut, kah nag sohkomwog keitotan.
6.21 Kah pap(a)quanne paguanáog wame neh apinitche otanat, naneeswe wosketomp, kah mittamwossis, wuskeiog kah kechisog, kah ox, kah sheep, kah asse nashpe an kenag togkodteg.
6.22 Qut Joshua unnop neesuog wosketompaog neg nátauohtunkuppanneg ohke, petutteak nanwun8dsquaausuen wekit, kah nawutch sohh8wun8k mittamwossis, kah wame ne ohtunk, neane chadchekeimogkup.
6.23 Kah wuskenuog neg natauwáhôhpaneg petutteaog, kah sohh8wunaog Rahaboh, kah 8shoh, kah ohkasoh, kah wunohtonukqussoh, kah wame ne adtahshegit, kah sohh8wunáog wame anonkumoncheh, kah wunnukonóuh poqudchit Israelle tuppuksinnowonganit.
6.24 Kah chikohsumwog keitotan nashpe n8taut, kah wame ne noh ohtagup: webe silver kah gold, kah brasse kah irone wishquash, upponumunash, ut wunnompak8unikkomukqut Jehovah.
6.25 Kah Joshua pomantamwaheau Rahaboh nanwun8dsquaausueninuh, kah 8shoh neadtahshinénit, kah wame ne ahtunk, kah noh ayeu ut Israelut yeu pajeh yeu kesukok, newutche adtahshau ann8naénuh neh Joshua ann8noncheh natauwohtinat Jericho.
6.26 Kah Joshua wutchadchekeyeuwaheuh ne ahquompak, n8wau, Matanumunaj wosketomp ut anaquabit Jehovah, noh neepauit kah ayik yeu otan Jericho, pish wunohtoou ne quenohtag ut mohtommegheoncheh, kah ut uppeissesimoh pish 8squontahkonuh.
6.27 Kah Jehovah weetomau Joshuahoh, kah w8weenomaonk wahteauwáhuon pannuppe wame wutohtimóneat.
7.1 Qut wunnaumonuh Israel panneusseonk usseog, papaume ne matanatamweyeuuk: newutche Achan wunnaumonuh Carmi, wunnaumonuh Zabdi, wunnaumonuh Zerah, wutch wutchippann8onganit Judah nemunum ne matanatamweyeu8uk kah ummusquanitteaonk Jehovah nashqunau ayeuuhkonittue wunnaumonuh Israel.
7.2 Kah Joshua ann8nau wosketompuh wutch Jericho en Ai, ne kishke Bethaven, wutcheksuiyeu Bethel, kah nah ukken8nuh kah wuttinuh kuhkuhquegk, kah natawohtau8k wutohtimoin, kah wosketompaog kuhkuhqueog, kah nátauwohtóog Ai.
7.3 Kah qus(h)keog en Joshuahut, kah wuttinouh, kuhkuhquehettekitch wame missinninnuog, qut papaume, neese muttannonganog kussuog asuh papaume nishwe muttannonganog kussuog wosketompaog kuhkuhquehettich, kah togkodtamwehettich Ai, kah wame missinninnuog ahque ahchue na áhettich, newutche nag ogguhsuog.
7.4 Kah na kukkuhqueóg missinninnuog papáume nishwe muttannunkanog kussuog wosketompeog, kah wussemóog anaquabhettit wosketompaog Ai.
7.5 Kah Aie wosketompaog nag nushaog papaume nishwinchag kah nequtta tahsuog wosketompaog: newutche wunn8suttahwhouh wutch squontamehtu: nô pajeh Shebarim, kah wuttogkomouh womussinit, newajeh missinninnuog wuttahh8oash mohtuppaem8uk, kah ogqueneunkqussuog nippeit.
7.6 Kah Joshua nehneguhkom wuthogk8unash, kah penushadtam weskesuk en ohkekontu, ut anaquohtag wut-Arkum Jehovah, no pajeh wunnonk88k, nagum kah Israelle Eldersoh, kah ponamwog puppissi uppuhkukk8out.
7.7 Kah Joshua n8wau, touane woi Lord Jehovah: tohwhutch qushkodteaheadt Jordan yeug missinninnuóg, kupponeanonut wunnutchegan8out Amoritsog, kuppaguasunnanonut: naphnont tapeneamogus wutohkin ogkomut Jordan.
7.8 Woi Jehovah toh woh nussim, Israel wussemohettit ut anaquabenit ummatwom8uh:
7.9 Newutche Cananitsog, kah wame neg wadohkitcheg ohkeit pish wunn8tamunneau, kah pish n8weinuhkonkqunonog, kah pish tummehthamwog n8wesuonganun wutch ohke?t, káh toh woh kutussem wutch kummishe wesuonk.
7.10 Kah Jehovah unnau Joshuahoh, neepaush, tohwutch yeuin sepsinn8wontaman kuskesuk,
7.11 Israel matchesu, kah matchenehteauog n8n8waonk, neanann8nogkup, newutche nemunnumwog matanatamweyeu88k kah wonk kumm8towog, kah wonkeiantuheiyeuog, kah ukkinnukunnumunneau nehenwonche ummaumachiyeuout.
7.12 Newajeh wunnaumonuh Israel matta neepauwehetteg anaquabenit ummatwom8oh, qut wussemoog ut anaquabenit ummatwom8uh, newutche matanumoog, kah wonk matta neen k8weetomunomw8, kuttumma paguanóog noh matanumit wutch kenugkc kuhhogkaoont.
7.13 Néepaush wunneetupanatamwah missinninnuog, kah n8wash, wunnetupanatamwahuk, kuhhogkaoog unne saup, newutche yeu wussin, Jehovah umManitt8moh Israel matanatamweyeu88k, ut nashaue kuhhogkat, woi Israel, matta woh kenepoou anaquabhettit kummatwomog, nô pajeh amaunumok matanatamweyeu88k wutch kenugke kuhhogkaout
7.14 Newutche nompuhkeik, neaunag kutchipanowongan8ash pish kuppaudtomw8: kah pish nnih, chippan8onk ne Jehovah nemunuk, pish peyaum8 neaunág wutteateashiyeuongan8, & ne, teashiyeu8onk ne Jehovah nemununt, pish peyaog wehweetuomit: kah weetu ne Jehovah pish neemunuk wowosketompáe peyaog.
7.15 Kah pish n$nih noh nemunit matanatamweyeu8uk, pish chikoswau n8taut, nagum kah wame ne adtahshegit, newutche matchéuehteau 8n8waonk Jehovah, kah newutche as8ke usseu ut Israel.
7.16 Neit Joshua nompoae omohkeu, kah chippan8wae pas8au Israeloh, kah wutchippan8onk Judah nemunnumun.
7.17 Kah paudto wutteashiyeuonk Judah, kah nemunum wutteashiyeuongan8 Zarhitsog? kah wosketompae pas8au wutteashiyeuongan8 Zarhitsog, kah Zabdi neemunumun.
7.18 Kah wosketompae pas8au neadtahshinuned, kah Achan wunnaumonuh Carmi, wunnaumonuh Zabdi, wunnaumonuh Zerah, wutch wutchippan8onk Judah, noh nemunau
7.19 Kah Joshua unnau Achanoh, nunnáumon, k8wehquetumoush, sohsum8ah Jehovah um-Manitt8moh Israel, kah samp8waauskah missohhamah yeuyeu toh asean ahque attuhtah.
7.20 Kah Achan namp8hamauau Joshuahoh, kah n8wau, wunnamuhkut nummatcheeneh Jehovah um-Manitt8moh Israel, kah yeu kah yeu nuttussip.
7.21 Naumon, kenugke sequttahham8ongash, wunnegen Babilonie hogk8onk, kah neese pasuk8e silvere sheklesash, kah Golde meenan, unnattuhkequan napanna tahshinchagkodtash sheklesash, neit nish nutahchuwontamunash, kah nunnemunnumunash, kah kusseh, nish unkwosuash ut ohkeit, nanashaue nekit, kah silver agwe ohteau.
7.22 Neit Joshua ann8nau ann8naenuh, kah nag quogqueog en wetuomut, kah kusseh adtahtósu ut wékit, kah silver agwe ohteau
7.23 Kah wutaumaunumuneau wutch nashaue wetuomut, kah uppaudtauonaoash Joshuahoh, kah en wame wunnaumonat Israel, kah wussokanumunaoash anaquabit Jehovah.
7.24 Kah Joshua, kah wame Israel, nemunáog Achan wunnaumónuh Zorah, kah silver kah hogk8onk, kah meenanue golde, kah wunnaumonuh, kah wuttaunoh, kah wutóxinumoh, kah wutassumoh, kah wutusshepsumoh, kah week, kah wame ne adtahshegit kah uppas8ouh en 8nouhkoiyeue Achor.
7.25 Kah Joshua n8wau, toh wutch wuttamheóg: Jehovah pish k8tamehuk yeu kesukok, kah wame Israel wuttattogkomouh qussukqunash, kah wutchikoswouh ut n8ataut, mahche tattogkom(a)hettit qussukqun[]násh.
7.26 Kah 8waapenumauouh mishe numwonkquáu qussukqunash yeu pajeh yeu kesukok, neit Jehovah qushkinnum ummishe musquanittam8onk, newaj hettamun ayeuonk wut8nóunkóiyeumut Achor yeu pajeh kesukok.
8.1 Kah Jehovah unnau Joshuahoh, ahque wabesish, asuh chepshuhkon, weechogqush wame ayeuteae missinninnuog, kah neepaush, kuhkuhquegk én Ai: naush, nummagun ut kenutcheganit Aie ketass8t, kah ummissinninneumoh kah wutotan kah wutohke.
8.2 Kah pish kittinne Ai kah ukkeitahs8tamouh, ne aseop ut Jericho kah ukkeihtass8tamómoh, webe sequetahham8ongash, káh neg netasuog, kénaau pish keneemunómw8 sequttahwhutcheg en kuhhogkeóont. adhôsish onkou8táni.
8.3 Neit Joshua neepau, kah wame ayeuteae missinninnuog, ayeuteae kuhkuhquenat Ai, kah Joshua pepenauoh nishwinchagce muttannonganogkussuoh menuhkesuenúog, & nukonáe moncheaheuh.
8.4 Kah nah wuttann8nuh, n8wau kusseh adham8k otan, onkouo.anat: nó8sukom8teogk otan, qut wame quashwegk.
8.5 Kah ken, kah wame missinninnuog neg wèetomitcheg nuppas8sukomun otan, kah pish n$nih, ayeukone sohwehtunkqueog neane negonne, pish n8semun ut anaquabhettit.
8.6 (Newutche pish nutasuk8e sohwetunkqunonog) nô pajeh nô8sukomwaheogkut otan, newutche woh n8waog, nag wussem8og ut anaquabeog, neane negonne, newaje wussemwéóg ut anaquabhitit.
8.7 Neit pish keneepomw8 wutch adhosineat, kah quentam8k otan, newutche Jehovah kum-Manitt8mw8 upponamun ut kenutchegan8out.
8.8 Kah pish n$nih, sohkomog otan, pish kutchikosumw8, otán, neaunag wuttann8team8onk Jehovah, ne pish kutusséneau, naum8k kuttann8numw8.
8.9 Newutche Joshua ummoncheaheuh, kah nag moncheog adhosinneat, kah ayeuog nashaue Bethel kah Ai, wutcheksuayeu Ai: qut Joshua weechikquomomau missinninnuh nc nohkog.
8.10 Kah Joshua nompeaeu omohku, kah ogkemau wame missinninnu, kah kuhkuhqueu, nagum, kah Israelle Eldersoh ut anaquabhettit missinninnuog Ai.
8.11 Kah wamé missinninnuog, ayeuteuh neh weetomukqutcheh, kuhkuhqueog, kah pas8tshaoh, kah peyaog anaquohtag otan, kah appuog nanummiyeue Ai? onk na 8nouhkoi nashaue nagumau kah Ai,
8.12 Kah nemunau papaume napanna tahshe muttannonganog kussuoh, kah wutadhosuwaheuh nashaue Bethel kah Ai wutcheksuiyeu otanat.
8.13 Kah ponahettit missinninnuh, wame ayeuteaog, neg nanummiyeu otanat, kah adhositcheg; wutcheksue otanat: Joshua au ne nohkog, nôeu 8nouhkoiyeuut,
8.14 Kah n$nih, Aie ketass8t nag, ukkenuppe usseneau, kah omohkeog nompoae, kah wosketompaog ne otanat ayeuuhkonittue Is[r]ael sohhamwog en ayeuwuttinneat, nagum kah wame ummissinninnumoh, ne adt8che kuhk8wamukup, anaquohtag mukoshqut, qut matta unnantam8 ayeuuhkonittue adhosuog, ongkouotanat.
8.15 Kah Joshua ka(h) wame Israel ogqueusseog omskouut, kah spuhh8waog touohkomukque mayut.
8.16 Kah wame missinninnuog neg apitcheg Ai moae wehquttuog wunn8suttahwhonaóont: kah nag n8swuttahwhaog Joshuahoh kah mahch8wunaog wutch otanat.
8.17 Kah wanne wosketomp nukkonnoun ut Ai, asuh Bethel, noh matta n8sukauonk Israelloh, kah wohshittahshinneae nukkodtumwog otan, kah n8suttahwhaog Israeloh.
8.18 Kah Jehovah unnau Joshu(a)hoh, summagunash qunnontug ne ohtag kenutcheganit, nogque in Ai, newutche nummagun en kenutcheganit, kah Joshua summagunum qunontug ut wunnutcheganit, nogque in otanat.
8.19 Káh adhosuog teanuk neepóog wutch wutayeuongan8out, kah quogqueog, quenau summagunuk wunnutcheg, kah petutteaôg otan, kah wussohkomuneau, kah kenuppe chikohsumog otan.
8.20 Kah wosketompaog Ai ompamuhquaehettit, naumwog, kah kusseh, pukkuttae otan, ushpemo en kesukqut, kah wanne menuhkesuonganeog yeu wutusp8hoanaout asuh yeu nogque: kah missinninnuog neg asph8acheg touohkomuk, adtumehtauaog n8swehtohukquehet[t]icheh.
8.21 Kah Joshua kah wame Israel namohettit adhôsuog sohkomog otan, kah otanae pukkut speemo, neit qushkeog wonk, kah paguanaog Aie wosketompaog.
8.22 Kah onkatogig ayeuuhkonittue wussohwéhtauouh wutch otanat, neit nag nashaue Israelut, nawhutche yeu nogque, kah nawhutche nanogque, kah uppaguanouh, neit matta howane squehtahwhoog asuh pohquohhamówoh.
8.23 Kah Aie ketass8tamwoh ummissompanouh, kah paudtauonauh Joshuahoh.
8.24 Kah n$nih, Israel mahche paguohteadt wame wadohkinitche Ai, ut ohteakonit, ut touohkomuk uttoh ann8kauáhettit, kah, wame panushahettit en kenag togkodteg nó pajeh môhchinánit, neit wame Israel qushkeog en Ai, kah wuttogkomóuh nashpe kenag togkodteg.
8.25 Kah n$nih, wame neg pansháncheg ne kesukok, naneeswe wosketompaog kah mittamwossissog, nabo neese muttanonganog kussuog, wame Aie wosketompaog.
8.26 Newutche Joshua matta qushkinum8 wunnutcheg, neadt summagunukup quonontug, nó pajeh uppapaqunne paguanonat wadohkinutche Ai.
8.27 Webe netassuog, kah sequttahámuk ne otanat, Israel wunneemunumunaoash wutch sequttahhamóonk, neaunag wutinowaonk Jehovah, neanann8nont Joshuahoh.
8.28 Kah Joshua chikohsum Ai, kah wunnumánkquttauun micheme, touushinit yeu pajeh yeu kesukok.
8.29 Kah Aie ketass8tamwoh, ukkechequabunúh ut metugqut, nó pajeh wunnonk88ut: kah quenau waônt, Joshua ann8team8 n8kinônat wuhhogkuh wutch mehtugqut, kah wuttinuhkonáuh, adt petutteamuk otanat, kah wunnummonkquodtauónaóont qussuqquanash, yeu pajeh kesukok.
8.30 Neit Joshua ay‹m Altar en Jehovah ut um-Manitt8moh Israel, ut wadchuut Ebal.
8.31 Neane Moses an8nont wunnaumonuh Israel, neansukwhosik ut upb8kumut Moses, mamusse qussukqunáe Altar, nish matta howan tahshinumwontamôgish misséhchuog, kah na wuttit sephausineau chikóhsue sephausuongash en Jehovahut, kah sephausuog wunohteáe sephausuongash.
8.32 Kah na wussuhkhom ut qussukquanéhtu wuttinnaumatuonk Moses, ne wasukkuhhukup ut anaquabhettit wunnaumonuh Israel.
8.33 Kah wame Israel, kah wut-Eldersumóuh, kah aninohsuenuog, kah 8sittumwaéneum8uh nag neepôog wutuhshame Arkut, kah ongkoue, ut anaquabhettit sephausu[e]nuog, Levitsog, neg káunnukeg wunn8wae wut Arkum Jehovah, na neeswe pen8wot, kah noh nekit ut kenugke nagoh, papaushe nagoh piuhsuke wadchu Gerazim, & papohshe nagoh piuhsuke wadchu Ebal, neane Moses wuttinneumoh Jehovah, negonne ann8nomp, nag woh 8nánumónaoont Israelle missinninnúh.
8.34 K(a)h ompetak ogketam wame naumatue kutt8wongash, wunnánittuongash kah matánittuongash neaunag wame ne wasukuhw(h)osik ut naumatue b8kut.
8.35 Matta na pasuk kutt8onk ne Moses ann8hteamup, ne Joshua matta ogketamup, ut anaquabhettit wame Israelle mukkineunk, weeche mittamwussissog kah mukkiesog, kah pen8wohteaog neg nekónukquashácheg.
9.1 Kah n$nih, wame ketass8tamwog neg wutuhshame Jordan, ut wadchuuhkontu, kah ut 8nóuhkôiyeuash, kah ut wame sussuppóe mishe keitoh, piuhsuke Lebanon, wut-Hittite, kah wut Amorite, uk-Canaanit, up-Perizite wut-Hivite kah wut-Jebusite, n8tamwehettit.
9.2 Nag miyaéog, ayeuuhkonónat Joshua, kah Israel, wutch pasukqunn8wónat.
9.3 Kah wadohkitcheg Gibeon, n8tamwehettit, Joshua ne anteunk Jericho kah Ai.
9.4 As8kekodteámoe usseog, kah moncheog, kah ogque usséog ann8naenúut, kah nemunnumwog nukkóne man8tash ut wutassesum8óut, kah wine wishquash nukkóneyeu8ash, kah tattannogk?yeuash, kah kogkánepsuash.
9.5 Kah nukkônokkussinash, kah kogkanepsuash ut wusseet8wóut, kah nukkonogk8unash hogk8og, kah wame neemóune petukqunegash, nunóhtaash kah ogquonkshaash.
9.6 Kahauog Joshuaut, en tuppuksinn8wonganit ut Gilgal, kah wuttinóuh, kah en wosketompaut Israel, n8mun nóadtit wutohtimóneat, newutche yeuyeu wunn8wádtuh.
9.7 Kah Israelle wosketompaog unnaog Hivitsog, paguodche k8wetomimun, kah uttoh woh kittin wunn8wonan.
9.8 Kah unnaog Joshuahoh, nenawun kittinninneumog, kah Joshua nah wuttinuh, howan?g kenaau: kah tunoh k8mw8?
9.9 Kah wuttinouh wutch nôadtit wutohtimoneat kittinneumog n8mumun, néwutche 8wesuonk Jehovah kum-Manitt8m: newutche n8tamunán woweenomáonk, kah wame ne asit ut Egypt.
9.10 Kah wame ne anheunt nees8oh Amoritse ketass8tamwoh, neg ongkoue Jordan, Sihon Heshbone ketass8t, kah Og Bashane ketass8t, noh apup Ashtaroth.
9.11 Newaj nut Eldersumunonog, kah wame wadohkitcheg nutohkinonut, nukken8nukqunonog, n8waog, neemunk wutch kuppomushaóngan8, kah monchek nogkushkok, kah unn8k, nenawun kittinnumog newutche wunn8wadtuh.
9.12 Yeu nuppetukqunnonganun nukkissapittae nemannumunnanonup wutch neékinonut wutch nunneemounun, nekesukok sohhámog kuppeyaonunnanonut, qut yeuyeu kusseh, nunohteau kah ogquonksheau.
9.13 Kah yeush wine wisquash nish nowapagunumagkupash, wuskehiash, kah kusseh, s8kqshaash, kah yeush nuthogk8unnunnonash, kah nummoksinunonash nukkonehiyeu8ash, wutche ayehonche nóadt pomushaonk.
9.14 Kah nag attumunáog wosketómpuh wutche ummeetsuongan8, kah matta nat8tam8og ukken8s8waonk Jehovah ut wutt8nut.
9.15 Kah Joshua 8nohteaheuh, kah 8n8wonauh, kah uppomantamwaheouh, kah mukk?nneunkane sontimóog wutch(a)dchekeimouh.
9.16 Onk n$nih, mahche nishikquinokok, mahche wunn8wahettit, n8tamwog neh wetatteamuganouh, kah nag 8weetomouh.
9.17 Kah wunnaumonuh Israel p[o]mushaog, kah peyaog wut8tanaout nashikquinokok; kah wutotanaoash nish Gibeon kah Chephirah kah Beeroth kah Kirjath-Jearim.
9.18 Kah wunnaumonuh I(s)rael matta uppaguanouh, newutche mukkinneongane sontimóog wutchadchekeimouh nashpe Jehovah um Manitt8moh Israel kah wame mukkinneonk m8m8squeunaog Sontimoh.
9.19 Qut wame Sontimóog uttamwog wame mukkinneonk, nutchadchekeimounonuppanneg nashpe Jehovah um Manitt8m8oh Israel? kah newajeh matta woh nummussunóunonog.
9.20 Yeu nuttinheonan, nuppomantamwaheóunonog, ishkont musquanittuonk nuhkuhkongqunan, newutche chadchekeyeuwaonk ne chadchekeimogkut.
9.21 Kah Sontimomóog wuttinnóuh pomantamwehettich (qut pogkomshaenuhettich kah wuttahhuppaenuhettich wutch wame mukkinneonk) neane Sontimóog quoshomahettit.
9.22 Kah Joshua 8wehkomuh, kah nah ukken8nuh n8wau, tohwutch wunnompbeukasseog, ann8waog, nenawun kenauussukauunnumun, wèechayeumeog.
9.23 Newutche yeuyeu kummatanumitteamw8, kah kenaau matta pish wanne kutchippinninneu8mw8 wutch missinnuuneat, kah pogkomwushaenuog kah wuttuhhuppáenuog wutche week num Manitt8m.
9.24 Kah nag namp8hamauaog Joshuahoh, kah n8waog, newutche wunnamuhkut unnonaoh kittinneumog, Lord kum-Manitt8m ann8nop wuttinneumoh Mosesoh, kittinnumunkqunaóont wame ohke, kah paguanonat wame wadohkitcheg ohkeit wutch anaquabeog, Newajeh unkque wabeseog wutch nuppomantam8onganun, newutche kenaau, kah yeu nutussenan.
9.25 Kah yeuyeu kusseh, nutapimun kenutcheganit, ne anantaman wunnegen kah sampwagk unnehhinnean, ne ussish.
9.26 Kah ne wuttinheon, kah uppohquohwunuh wutch wunnutcheganit wunnaumonuh Israel matta wunnushonaoont.
9.27 Kah Joshua uppogkomwushheaenuheuh, kah wuthuppaenuheuh ne kesukok wutch mukkinneonk, kah wutch wut-Altarumoh Jehovah nó pajeh yeu kesukok, ut ayeuonganit ne woh pepenog.
10.1 Onk n$nih, Adoni-zedek Jerusaleme ketass8t, n8tog Joshua sohkom Ai, kah papaquanne paguatauun (ne anteunkup Jericho kah ukkehtass8tomomoh, ne wuttinteauun Ai kah ukkeitass8tamomoh) kah wadohkitcheg Gibeon, wunohteaog Israelloh, kah 8wéamukshonuh.
10.2 Ne?t mishe wabesuog, newutche Gibeon missi keihtotan, kah keitass8tamótan newutche ánue missi onk ne Ai, kah wame neg wosketompaog. menuhkesuog.
10.3 Newajeh Adonibezek Jerusaleme ketass8t, ann8teamo en Hohamut Hebrone ketass8t, kah Piramut Jarmuthe ketass8t, kah Japhia Lachishe ketass8t, kah Debir Eglone ketass8t, n8wau.
10.4 Kuhkuhquegk en nuhhogkat, kah aninnumaiegk, onk woh nuttattogkodtamumun Gibeon, newutche wunohteaog Joshuahoh, kah wunnaumonuh Israel.
10.5 Newajeh yeug napanna tahsuog Ammoritse ketass8tamwog, Jerusaleme ketass8t, Hebrone ketass8t, Jarmuthe ketass8t, Lachishe ketass8t, Eglone ketass8t, nag miáyeog, kah kuhkuhqueog, nagumau, kah wame wutayeuwehteom8oh, kah tuppuksinwog anaquohtag Gibeon, kah wutayeuhkóntamuneau
10.6 Kah Gibeone wosketompaog ann8tea8og en Joshuahut ut Gilgalle tuppuksinn8wonganit, n8waog, ogk8kunnukan kenutcheg, wutch kittinneumut, teanuk peyauósinan, pohquohwussinnean, kah aninnumaiinnean, newutche wame Ammoritse ketass8tamwog, neg wadohkitcheg wadchutu, nutayeuuhkonittue miayetunkqunónog.
10.7 Neit Joshua kuhkuhqueu wutch Gilgal, naguh, kah wame ayeuwutteae missinninnuh weeche nagum, kah wame menuhkoshketompaog.
10.8 Kah Jehovah unnau Joshuahoh, ahque nag qush8k, newutche nag nupponóog ut kenutcheganit, matta pish wosketomp nnag neepau anaquabean.
10.9 Newajeh Joshua teanuk peyaónont, kuhkuhqueu wutch Gilgal wompane.
10.10 Kah Jehovah wussohkauóuh ut anaquabhettit Israel, kah uppaguanuh nashpe mishe paguanittuonk ut Gibeon, kah wuttinn8hkauôuh en mayut ne anshik Bethoron, kah wuttattogkomuh pajeh Azekah kah weehque Makkedah.
10.11 Kah nnih wasemohettit wutch anaquabhettit Israel, kah wómusséhettit en Bethoron, neit Jehovah uppenuhkauoh mogke qussukquanash wutch kesukqut wehque Azekah, kah nupp8og, ánue monaog nupp8og nashpe mussègane qussukquanash onk nag wunnaumonuh Israel nasháhetticheh nashpe togkodteg.
10.12 Neit Jehovah ken8nau Jehovahoh, ne kesekok Jehovah maguk Amoritsoh ut anaquabhettit wunnaumonuh Israel, kah n8wau ut wunnaum8ongan8óut Israel, Nepauz, chequnikompaush ut Gibeon, kah ken nanepaúshadt ut 8nóuhkoiyauut Ajalon.
10.13 Kah nepauz chequnikompau, kah nanepaushadt chequnappu, no pajeh missinninnuog ann8tauwanshahettit wuhhogkauh ut ummatwom8óut, sun yeu mat wussukhosin8h ut upb8kumut Jasher? neit nepauz chequnappeup ut nanashauwe kesukqut, kah matta kenuppe womsu, papaume mamusse kesuk.
10.14 Kah wanne kesukod neaneunkquodtinno negonaeu, asuh nahohtôeu, Jehovah n8tog 8wadtauatonkqussuonk wosketomp: newutche Jehovah ayeuteanshau Israelloh.
10.15 Kah Joshua qushkeu, kah wame Israel weeche en Gilgalle tuppuksin8onganit,
10.16 Qut yeug napanna tahsuog ketass8tamwog wussemowog, kah puttogqueog ut hassunekit ut Makkedah.
10.17 Kah unnon Joshua n8won, nappanna tahsuog yeug ketass8tamwog namehheóog puttogqueog ut hassunnekit ut Makkedah.
10.18 Kah Joshua n8wau, unnequánum8k mogke qussukquanask, ut wussadt8nônukque hassunnekit, kah na ponok wosketompaog, wunnánawehheónaôont.
10.19 Kah ahque pitchinwoegk, n8swehtahh8k kummatwom8ôog, kah tottogkom8k neg wuttát wágig, ahque unnanumók petutteagk wutotanaoont, newutche Jehovah kum Manitt8mw8 upponuh kenutchegan8wout.
10.20 Kah n$nih, Joshua kah wunnaumonuh Israel mahche nah paguanahettit nashpe mishe paguanittuonk nô pajeh mahchiná(n)it neg sequttahwutcheg petutteaog pummeneutausu otanash.
10.21 Kah wame missinninnuog wunohteae qushkeog en tuppuksinn8wonganit, en Joshuahut, ut Makkedah: wanne howan mamontinnum8 weenan ayeuuhkonittue howae wunnaumonuh Israel.
10.22 Neit n8wau Joshua, woshwunnum8k hassunnege wonóg, kah sohh8wuttiegk napanna tahsuog ketass8tamwog, wutch hassunnekit.
10.23 Kah nag wutusseneau, kah nag wussohh8wuttauonnáuh nappanna tahs8oh yeuh ketahs8tamwoh wutch hassunnekit, Jerusaleme ketass8t, Hebrone ketass8t, Jarmuthe ketass8t, Lachishe ketass8t, Eglone ketass8t.
10.24 Kah nnih, sohh8wunáhettit yeuh ketass8tamwoh en Joshua, neit Joshua wehkomau wame Israele wosketompáoh, kah unnau umumugquompom8uh ayeuteaog, neh weechogqutcheh, pas8tshagk: ponám8k kusseet8óash wussittippukan8óut yeug ketass8tamwog, kah nag pas8tshaog, kah ponamwog wusseet8oash ut nag wussittippukán8óut.
10.25 Kah Joshua nah wuttinuh, wabesehteogk asuh chepshuhteogk, menukesek, kah wutt8anatam8k: newutche Jehovah pish yeu wuttinheon wame kummatwom8uh neg ayeuuhkonógig.
10.26 Kah ompetag Joshua wuttogkomuh, kah wunnushuh, kah nappanna wutteáshaóhshanuh, mehtugqut, kah nag woushaog mehtugqut pajeh wonnonk8ut.
10.27 Onk n$nih, papaume ahhutt8che wayont, Joshua ann8team8, kah (n)ag wunn8konouh wutch mehtugqut, kah wuttinuhkonauh hassunekit uttoh adt puttogquehetteup, kah ponamwog mogku qussukquanash hassunnekkônukqut, yeu pajeh yeu kasukok.
10.28 Kah ne kesukok Joshua sohkauau Makkedah, kah wuttogkomuh en kenag togkodteg, kah ukketass8tam8m8uh uppapaguane paguanuh, nagumau, kah wame keteahogkounoh neg na apitcheg, wanne howáne usquetahwhau, kah unneheau Makkedahe ketass8tamwoh neanheomp Jerichoe ketass8tamwoh.
10.29 Neit Joshua paumushop wutch Makkedah, kah wame Israel weeche en Libnah, kah ayeuuhkontam Libnah.
10.30 Kah Jehovah ne wonk ummagun, kah ukketass8tamom8uh, en wunnutcheganit Israel, kah wuttogkodtamun nashpe an kenag togkodteg, kah wame neg noh apitcheg keteahogkounoh: wanne howane squehtahwóou kah wuttinheuh nag ukketass8tamom8oh, neanheomp Jerichoe ketass8tamwoh.
10.31 Kah Joshua paumusháu wutch Libnah kah wame Israel weeche, en Lachish, kah wutayeuuhkonittue tuppuksinn8wontamun kah wutayeuuhkontamun.
10.32 Kah Lord magou Lachishoh en wunnutcheganit Israel, ne sohhog nahohtoeu kesukodtae, kah wuttogkodtamun nashpe an kenag togkodteg, kah wame ne keteahogkounog, neane wame ne anteunkup Libnah.
10.33 Neit Horam ketss8t ut Gezer, kuhkuhqueu aninnumáuonat Lachish, kah Joshua wuthogkomuh kah wame ummissinninneumoh nó pajeh matta wutusquttahwhounat.
10.34 Kah wutch Lachish, Joshua paumushau en Eglon, kah wame Israel weeche, kah wutayeuuhkonittue tuppuksinn8wontamuneau, kah wutayeuuhkontamuneau.
10.35 Kah sohkmuneau ne kesukok, kah wuttogkodtamuneau nashpe an kenag togkodteg, kah wame ne keteahogkounog neg naapitcheg, papaquanne paguanuh ne kesukok, neane wame ne anteunkup Lachish.
10.36 Kah Joshua kuhkuhqueu wutch Eglon kah wame Israel weeche en Hebron, kah wutayeuuhkontamuneau.
10.37 Kah wussohkomuneau, kah wuttogkodtamuneau nashpe an kenag togkodteg, kah neh ukketass8tamom8uh, kah wame neh keteahogkounoh wanne howane squehtahwoh, neane wame ne anteunk Eglon, qut uppapaquane paguatáuun, kah wame keteahogkounoh neh na apinitcheh.
10.38 Kah Joshua qushkeu kah wame weeche Israel en Debir, kah wutayeuuhkontamun.
10.39 Kah wussohkomun kah ukketass8tamom8uh, kah wame wutotanaoash, kah wuttogkomôuh nashpe an kenag togkodteg, kah papaquane paguanau wame keteahogkounuh neh na apinitcheh: wanne howane squehtahwou, ne inteunkup Hebron, ne wuttinteuuun Debir kah ukketass8tamom8uh, kah neanteunkup wonk Libnah, kah ukketass8tam8m8uh.
10.40 Nemekuh Joshua togkodtam wame wadchue wutohtimoneash, kah Sowanie, kah 8nouhkoiyeuut, kah tohkekomutu, kah wame ukketass8tamom8uh, wanne howane squehtahwou qut uppapaquane paguánuh wame neh nanashonitcheh, neanann8hteamup Jehovah um-Manitt8moh Israel.
10.41 Kah Joshua nah wuthogkomuh, wutch Kadesh Barnea wehque Gaza, kah wame Goshene wutohtimoin, wehque Gibeon.
10.42 Kah wame yeug ketass8tamwog kah wutohkeyeu, Joshua wussohkomun pasukqut newutche Jehovah um-Manitt8moh Israel ayeuwutteaunshoh Israeloh.
10.43 Kah Joshua qushkeu, kah wame weeche Israel, en Gilgalle tuppuksinn8wonganit.
11.1 Kah n$nih, Jabin Hazore ketass8t, n8tog, ann8hteamo en Jobab Madone ketass8t, kah en Shimirone ketass8t, kah en Achshaphe ketass8t.
11.2 Kah en ketass8tamwehtu nanummie wadchutu, kah mukoshqueteaehtu, sowaniyeue wutch Chinneroth, kah ut 8nouhkoiyeuut, kah ut Dore sussippoiyeuash, wutcheksuiyeu.
11.3 En Cananitsut wutchepwayeu, kah wutcheksuiyeu, kah en Amoritsut, kah en Hittitut, kah Perizitut, kah Jebusitut en wadchuwehtu, kah en Hivitut, agwe Hermon, ut Mizpeh ohkeit
11.4 Kah Sohhamwog, nakumau kah wame wutayeuwehteom8uh weeche monaog missinninnuog, neane nagunt keihchippam kehtahhannit mattaanukek nashpe Horsesog kah chariotsash muttaantash.
11.5 Kah wame yeug ketass8tamwog miaehettit, peyaog kah moeu appuog kishke Merome nippekontu, ayeuuhkonanat Israel.
11.6 Kah Jehovah unnau Joshuahoh, ahque wabesish wutche nag, newutche sáup papaume yeuutt8cheyeu8k, nag nummagununk wame nushonaóont ut anaquabhetit Israel, pish kuttummutchahtahtahwhomw8 wuthorsessumouh, kah pish kutchikossumumw8 wutchariotsum8oash nashpe n8tau.
11.7 Neit Joshua peyau kah ayeuteae missinninnuh weeche nagum, ayeuuhkonittue nahoh, kishke Merome nippeehtu, tiadche, kah ukquentauóuh.
11.8 Kah Jehovah nah ummagunuh en wunnutcheganit Israel, nah wuttogkomóuh, kah wunn8swttahwhóuh wehque mishe Zidon, kah wehque Misrephoth-maim, kah weehque Mispeh 8nóuhkoiyeuut, wutchepwoiyeu, kah nah wuttatagkomóuh nô pajeh wanne howane wussequttahwhónaóont.
11.9 Kah Joshua nah wuttinheuh ne ánont Jehovah, tattamutchahtahtahwhau wuthorsesumóuh, kah chikohsum wut-chariotsumóuh, nashpe n8tau.
11.10 Kah ne ahquompak Joshua qushkeu kah sohkauau Hazoroh, kah togkokmau neh ukketass8tam8m8uh, nashpe an kenag togkodteg, newutche Hazor negonnae uppuhkuk88p ut wame yeush ass8tam8ongash,
11.11 Rah togkomáog wame keteahogkóuunoh neh na apinitcheh nashpe an kenag togkodteg, papaquanne uppaguannóuh, wanne howan ushquinneaoon wunnahnashónat, kah chikkoswaog Hazroh nashpe n8tau,
11.12 Kah wame wutotanaoash yeug ketass8tamwog, kah wame ukketass8tamóm8uh Joshua wussohkauoh, kah wuttogkomuh nashpe an kenag togkodteg, kah papaquanne paguanuh, neane Moses wuttinneumoh Jehovah ann8nomp.
11.13 Qut yeush keitotanash nish manuhkohtagish, Israel matta wutchikohsum8unaoash, qut webe Hazor, ne Joshua wutchikohsumun,
11.14 Kah wame sequttahham8ongash yeush ut otanehtu, kah neetassuog wunnaumonuh Israel wunnemunnumunáuh, sequttahhamóonk wutch wuhhogkauh, qut nish$noh wosketompuh wuttogkomóuh an kenag togkodteg, nô pajeh mahche paguanont, kah wanne howane squinneano8og wunnanashóneat.
11.15 Neann8nomp Jehovah Mosesoh wuttinneumoh, ne wuttin ann8non Moses Joshuahoh: kah ne wutusscn Joshua: wanne teag usquesu wame ne Jehovah anann8nomp Mosesoh,
11.16 Nemehkuh Joshua wussohkomun wame ne ohke, wadchuash, kah wame sowanohkomuk, kah wame Goshene ohke, kah 8nauhkut, kah mukoshqut, kah Israele wadchu, kah ne 8nóuhkôi.
11.17 Wutch Halake wadchuut, ne ánshik Seir, wehque Baal-Gad, ut Lebanone 8nouhkoi, agwe Hermane wadchuut, kah sohkauau wame ukketass8tamôm8uh kah nah wuttogkomuh kah uppuanuh.
11.18 Joshua wussepe ayeuwuttinneáuh, wame yeu(h) ketass8tamwoh.
11.19 Na matta keitotan ne wanohkonont wunnaumonuh Israel: webe Hivitsog wadohkitcheg Gibeon, wame ayeuw[t]tue wunnemunnumunash.
11.20 Newutche ne wutusseonk Jehovah, menehketeauunat wuttahh8oash, onk woh peyaog ayeuuhkononat Israel, onk woh uppapaquane paguanonat, onk woh matta kitteamonteanumóog: qut woh paguanuh ne Jehovah anann8nont Mosesoh.
11.21 Kah ne ahquompak Joshua peyeu, kah tummehtahwhaog Anakimsoh wutch wadchuuhkontu, wutch Hebron, wutch Debir, wutch Anab, kah wutch wame Judae wadchutu, kah wutch wame Israelle wadchutu, Joshua uppapaquane paguanuh, weeche wutotanáoash,
11.22 Wanne howae Anak?m squehtahwhóun, ut wutohtuóut wunnaumonuh Israel, webé ut Gaza, ut Gath, kah ut Ashdod nag nawhutch squehtahwhoog.
11.23 Nemehkuh Joshua neemunum mamusse ohke, neaunag wame neanont Joshua Mosesoh, kah Joshua wuttinnumauon Israelloh wutche ohtóonk, neaunag chippan8ongane wutchachaubiyeuonganóoash. kah ohke anwôhshin wutch ayeu wuttuonganit.
12.1 Kah yeug ketass8tamwog ut ohkeit neh wunnaumonuh Israel togkomahetticheh, kah ahtóog wutohkeyeu, ogkomut Jordan, nogque ahhut pashpishont, wutch Arnonne sepuut, wehque Hermone wadchuut, kah wame mukoshqut wutcheksuiyeu.
12.2 Sihon Amoritse ketass8t, noh wadohkit Heshbon, kah nanawunum wutch Aroer, ne ohtag penugquhkontu Arnonne sepuut, kah wutch nóóhtuk, kah wutch pohshe Gilead, wehque Jabbake sepuut, ne wussissepoeiyeumu wunnaumonuh Ammon.
12.3 Kah wutch mukoshquttaut wehque Cinnerothe keitahhanit wutchepwoiyeu, & wehque mukoshquttae keitahhannet, salte keitoh wutchepwoiyeu, en may (a)inshik Bethjeshimoth, kah wutche sowaniyeu agwe Ashdod-Pisgah.
12.4 Kah wussissepoiyeum Og Bashane ketass8t, noh mo squehtahwhóu wutch mogoshketompaut, neg wadohkitcheg Ashteroth kah Edrei.
12.5 Kah nanawunnum wadchuut Hermon, kah ut Salcah, kah ut wame Bashanut, en wussissepoiyeum8wóut Geshuritsog, & Maachathitsog, kah pohshe Gilead, wussissepóiyeum Sihon Heshbone ketass8t,
12.6 Moses wuttinneumoh Jehovah, & wunnaumonuh Israel, nah wuttogkomouh: & Moses wut(t)i(?)eumoh Jehovah wuttinnumauon wutche ahtoonk Reubenitsoh, kah Gaditsoh, kah pohshe wutchippan8onk Manasses.
12.7 Kah yeug ketass8tamwog ne ohkeit, neh Joshua kah wu?aumonuh Israel togkomahetticheh, wut–hshame Jordan, wutcheksuiyeu, wutch Baal-g(a)d, ut Labanonne 8nouhkoiyeuut, wehque wadchuut Halak, ne ánshik Seir, ne Joshua anumauomp wutchipanoonganoash Israel, wutche ahtoonk, neaunag wutchadchabiyeuongan8oash.
12.8 Ut wadchukontu, kah en 8nóuhkoiyeutu, kah en mukoshqutahtu, kah ut tohkekommútu, kah en touohkomukqut, kah sowanohkomukqut, Hittitsog, Amoritsog, kah Cananitsog, Perizzitsog, Hivitsog, kah Jebusitsog.
12.9 Jerichoe ketass8t pasuk, Aie ketass8t kishke Bethel pasuk.
12.10 Jer[]saleme ketass8t pasuk, Hebronne keta(ss)8t pasuk.
12.11 Jarmuthe ketass8t pasuk, Lachishe kutass8t pasuk.
12.12 Eglone ketass8t pasuk: Gezere ketass8t pasuk.
12.13 Debire ketass8t pasuk: Gedere ketass8t pasuk.
12.14 Harmahe ketass8t pasuk: Arade ketass8t pasuk.
12.15 Libnahe ketass8t pasuk: Adullame ketass8t pasuk.
12.16 Makkedahe ketass8t pasuk: Bethelle ketass8t pasuk.
12.17 Tappuaáhe ketass8t pasuk: Hephere ketass8t pasuk
12.18 Ahpheke ketass8t pasuk: Lasharone ketass8t pasuk.
12.19 Madáne ketass8t pasuk: Hazare ketass8t pasuk.
12.20 Shimron-merone ketass8t pasuk: Achshaphe ketass8t pasuk.
12.21 Taanache ketass8t pasuk, Megiddoé ketass8t pasuk.
12.22 Kedeshe ketass8t pasuk, Jokneáme, Carmelle ketass8t pasuk.
12.23 Dore ketass8t ut Dore sussippóiyeuut pasuk, wutohtimoinne ketass8t, ut Gilgal pasuk.
12.24 Titzahe ketass8t pasuk: wame ketass8tamwog nishwinchagkodtog, kah pasuk.
13.1 Neit Joshua kutchisu8, kah kodtum8ash togkomuk, Jehovah wuttinuh, Kukkehchisu, kuttogkomuk kodtum8ash, kah monat ohke squeithamun ohtauunat.
13.2 Yeu ohke ne ash squttahhamuk, wame wussissipóiyeum8 Philistiansog, kah wame Geshuri.
13.3 Wutch Sihor, ne anaquohtag Egypt, wehque E(k)rone sussippoiyeuash, nanummaiyeu ne wetogketamuk Cananitsut, n(a)panna tahsuog Philistianse sontimóog Gazathitsog Ashdothitsog, Eshkalonitsog, Gittitsog, kah Ekronitsog wonk Avitsog.
13.4 Wutch sowaniyeu, wame wotohtu Cananitsog, kah Mearah, ne kishke Sodoniansog, wehque aphek, wehque wussissiepoiyeum8out Amoritsog,
13.5 Wutohtu Giblitsog, kah wame Lebanon nogque adt pashpishont, wutch Baal G(a)d, agwe Hermone wadchuut, wehque adt petutteamuk Hamath.
13.6 Wame wadohkitcheg wadchuekontu wutohtimoneat, wutch Lebanon, wehque Misrephothmaim, wame Sidoniansog, neg pish nutama8hkauoog, wutch anaquabhettit wunnaumonuh Israel: webe tanohtoadtue chachabenush en Israelitsut, wutch ahtoonk, neanann8nun,
13.7 Newutche yeuyeu chippinsh yeu ohke wutch ohtoonk en pasak8gun tahshe chippan8onganit, kah uppohshe chippan8wonk Manasseh.
13.8 Nag weeche Reubenitsog, kah Gaditsog mahmahche attumunumuppanneg wutohtoongan8 ne Moses anumauomp ogkomuk Jordan, wutchepwoiyeu, neane Moses wuttinneumoh Jehovah aninnumauomp.
13.9 Wutch Aroer, ne ohtag penugquékontu Arnone sepuut, kah keitotan ne ohtag nóahtuk, kah wame Medebae mukkoshqut wehque Dibon.
13.10 Kah wame Sihon wutotanash, Amoritse ketass8t. noh nanawunuk Heshbon, wehque wussissepoiyeumut wunnaumonuh Ammon.
13.11 Kah Gilead, kah wussissepoiyeum8wout Geshuritsog, kah Maachathitsog, kah wame Hermone wadchu, kah wame Bashan wehque Salchah.
13.12 Wame wutass8tamoonk Og ut Bashan noh nanauwunuk ut Ashteroth, kah ut Edrei, noh ashqueneanit, wutch neg ashquttahwhutcheg, magoshketompaog newutch yeuh Moses togkomumpoh, kah sohkauompoh.
13.13 Qut wunnaumonuh Israel, matta sohh8kauoog Geshuritsoh, asuh Maachathitsoh, qut Geshuritsog kah Maachathitsog neg weetatteamoncheg Israelitsoh pajeh yeu kesukok.
13.14 Webe wutchippan8onk Levi matta wuttinnumauoh ahtóonk, sephamauaongash Lord um-Manitt8moh Israel, ayimukish ut n8taut, nish wutahtóonganoash, ne anomp.
13.15 Kah Moses aninnumauau wutchippan8onk wunnaumonuh Reuben, neaunag wutteateashiyeuonganôoash.
13.16 Kah wussippoiyeum8 wutch Aroer, ne ohtag punukquekontu Arnóne sepuut kah keitotan ne noahtuk ohtak kah wame mukoshqut kishke Medeba,
13.17 Heshbon, kah wame wutotanash nish ohtagish mukoshquttaut: Dibon, kah Bamoth, Bal, kah Beth Baalmeon.
13.18 Kah Jahzah, kah Kedemoth, kah Mephaath.
13.19 Kah Kirjathaim, kah Sibmah, kah Zarebshahar, ut 8nouhkoi wadchuut.
13.20 Kah Beth-peor kah Ashdoth pisgah, kah Beth jeshimoth.
13.21 Ka(h) wame mukkoshquttae keitotanash, kah wame wutass8timóonk Sihon Amoritse ketass8t, noh nanawunuk Heshbon, neh Moses togkomompoh, weeche Midiane sontimoh, Evi, kah Rekem, kah Zur, kah Hur, kah Reba, neg Sihonne mugquompôog, wodohkitcheg, ne wutohtimoneat.
13.22 Balaam wonk wunnaumonuh Beor, noh pauwau, wunnaumonuh Israel wunnushouh nashpe togkodteg, kenugke nah nashahetticheh,
13.23 Kah wussissepoiyeum wunnaumonuh Reuben, ne Jordan, kah ne sussippoiyeumo wutohtóonk wunnaumonuh Reubene, neaunag wutteateashiyeuonganóoash, otanash kah otanamesash na ohtagish.
13.24 Kah Moses aninnumauau ahtoonk wutchippanóonk Gad, en wunnaumonat Gad, neaunag wutteateashiyeuonganóoash.
13.25 Wussissepoiyeum8 Jazer kah wame Giliade otanash, kah pohshe wutohke wunnaumonuh Ammon, wehque Aroer ne anaquohtag Rabbah.
13.26 Kah wutch Heshbon wehque Ramath Mizpeh, kah Betonim: kah wutch Mahanaim wehque wussissepoiyeum Deber.
13.27 Kah 8nouhkoi, Peth-Aram, kah Beth-nimrah kah Succoth, kah Zaphan, ne asqueyeu8k wutass8tamóonk Sihon Heshbone ketass8t, Jordan & wussissepoiyeum, en sussippoi Cinnerothe keitoh, ogkomut Jordan, wutchépwoiyeu.
13.28 Yeu wutohtôonk wunnaumonuh Gad, neaunag wutteateash¡yeuongan8, wutotanash, kah otanamesash.
13.29 Kah Moses wuttinnumauon pohshe wutchippan8onk Manasseh, kah wutohtóonk pohshe wutchippan8onk Manasseh nashpe wuttteateashiyeuongan8.
13.30 Kah wussissippoiyeum8 wutch Mahana?m, wame Bashan, wame wutass8tamôonk Og Bashane ketass8t, kah wame Jáire otanash, nish ohtagish Bashan, nequtta tahshinchagkodtash keitotanash.
13.31 Kah pohshe Giliad, kah Ashteroth, kah Edrei, keitotanash ut Ogé wuttahs8tam8onganit ut Bashan, wutchayeuog wunnaumonuh Machir, wunnaumonuh Manasseh, en pohshe wunnaumonuh Machir, nashpe wutteashiyeuonganóoash.
13.32 Yeush ohkeash chachabenukupash Moses wutche ohtoóonk, ut Moabe mukoshquttaut, ogkomut Jordan, kishke Jericho wutchepwoiyeu.
13.33 Qut wutchippán8onk Levi, Moses matta wuttinnumauoh ohtôonk, Lord um-Manitt8moh Israel neh wutohtaongan8, ne anomp.
14.1 Kah yeush ohkeash, nish wunnaumonuh Israel ohtauehetticheh ut Canane ohkit nish Eliezer sephausuen, kah Joshua wunnaumonuh Nun, kah wobohkuhk8utcheg ut wut8shinneat, wutchippan8wonganoash wunnaumonuuh Israel, nag wutchachaubenumunaoash, wutch ohtôonk.
14.2 Nashpe tanohtoadtuonk ne wutahtoongan8, nean ann8teamwit Jehovah nashpe wunnutcheganit Moses, wutche pasuk8gun tahshe chippan8ongash, kah pohshe chippan8onk.
14.3 Newutche Moses aninnumauomp wutohtoongan8 neese chippanukeg, kah pohshe, ogkomut Jordan: qut en Levitsut wanne wuttinnumauoh ahtóonk nah kenugke
14.4 Newutche wunnaumonuh Joseph neese chippanoog, Manasseh kah Ephraim: newajeh mó aninnumauonk wutchippiyeumw8 Levitsoh ut ohkit, webe otanash ayinneat, weeche weeneyeu8gish, wutch wunnetasseum8uh, kah wuttinnetuongan8.
14.5 Jehovah nean ann8nomp Mosesoh, ne wutusseneau wunnaumonuh Israel, kah nag chachaubenumwog ohké.
14.6 Neit wunnaumonuh Judah peyaoh Joshuahut ut Gilgal, kah Caleb wunnaumonuh Jephunneh ukkenezit, wuttinuh k8wahteo ne teag, ne Jehovah anomp Mosesoh manittowompoh, papaume nen kah ken ut Kadesh-Barnea.
14.7 Neyaunehchage kodtumwohkomup Moses wuttinneumoh Jehovah an8nukquean, wutch Kadesh-Barnea natáuwohtinat ohke, kah wonk nuppaudaunchem8kouomp, neaunagkup, ut nuttahhut.
14.8 Qut nematog neg weechogqueuhpanneg mohtupahteau8panneg wuttahh8oash missinninnuog: qut nen mamusse nutasukauop Jehovah num-Manitt8m,
14.9 Kah Moses chadchekeyeuop ne kesukok n8wop, wunnamuhkut ohke ne kussétash tashkukom8m8uk, ne pish kutahtóonk, kah keneechanog micheme, newutche mámusse asuhkau Jehovah num-Manitt8m.
14.10 Kah yeuyeu kusseh, Lord nuppomantamwahuk, ne an8wop, yauunchage kah napanna tahshinash kodtum8ash nadteoh Jehovah an8wadt yeu kutt8onk Mosesoh, wunnaumonuh Israel paumushanit touohkomuk, kah yeuyeu kusseh, yeu kesukok shwosuk tahshinchag kah napanna nukkodtumwohkom.
14.11 Qut ash pumme nummenuhkes yeu kesukok, neane ne kesukok Moses ann8nukquean, neannuhkeseomp na ut, ne nuttinnuhkesin yeuyeu, wutch ayeuwuttuonk, naneeswe sohhamunat kah petukonat.
14.12 Newutche yeuyeu uninnumah yeu wadchu Jehovah ne an8wop ne kesukok, (newutche ken8tamup ne kesukok, Anakimsog né wutayinneaoh, kah wut8tanaóash mogkiyeupash, kah pummenusuash) Jehovah wetomukquean, neit pish nuttapenum nag nutam8hkóónôut, ne an8wop Jehovah.
14.13 Kah Joshua 8nanumuh, kah aninnumauau Caleboh wunnaumonuh Jephunne, Hebron wutche ohtóonk,
14.14 Newajeh Hebron 8tohtóonkanin Caleb wunnaumanuh Jephunneh ukkenázit yeu pajeh kesukok, newutche mamusse asuhkauau Jehovahoh um Manitt8moh Israel.
14.15 Kah negonne ussowetamun Hebron, Kirjath Arba, noh masugkenuk wutch kenugke Anakimsut, kah ohke anwohshin wutch ayeuwuttinneat.
15.1 Neit mo wuttittanohtóadtuonk wutchippán8onk wunnaumonuh Judah, nashpe wutteateashiyeuongan8oash, wehque Edom sussippoiyeuut, Zinne touohkomuk sowaniyeu, ne mo aonkoue chippai sowaniyeue sussippoi.
15.2 Kah sowaniyeu sussippoiyeum8, ne wutch Salte kehtahhanne kehchippam wutch p8tuppogqut ne anaquoshik sowaniyeu.
15.3 Kah wutchishau sowaniyeu wehque Maaleh-acrabbim, kah pómushau en Zin, kah kuhkukwshin sowaniyeu en Kadesh batneá kah pamsheau en Hezron, kah kuhkuksheau en Adar, kah quinnupsheau en Karkaa.
15.4 Kah na wutch pamsheau en Azmon, kah ussishau Egypte sepuut: kah na weehqshunk ne sussippoiyeuut, kehtahhannit, yeu pish kussowaniyeue sussippoiyeum8.
15.5 Kah wutchepwoiyeue sussippoi, Salte keitoh, wehque wehqshik Jordan: kah wunnanummiyeue sussippoiyeum8, wutch ketahhanne p8tuppagwut, aóngkoue Jordan,
15.6 Kah sussippoi monchashau wehque Bethhoglah, kah pamshau nanummiyeuiyeu Betharabah: kah sussippoi kuhkukqsheau en ukqussukquanumit Rohan wunnaumonuh Reuben.
15.7 Kah sussippoi kuhkukqsheau nogque en Debir. wutch wut8nouhkoiyeumuh Achor kah neit nanummiyeu nogque en Gilgal, ne anaquohtag en kuhkukqshik Adumi(m), ne sowaniyeueiyeu sepuut, kah sussippoi ushishau nogque en Enshemeshe nippissepaguot, kah ne adt sohqshunk en Enrogel.
15.8 Kah sussippoi kuhkukqsheau kishke 8nouhkoiyeuut wunnaumonuh Hinnom, en Jebusitse sowaniyeueiyeu, ne Jerusalem: kah sussippoi kuhkuhqsheau en koduhk(o)ag wadchuut, ne anaquohtag Hinnone 8nouhkoi, wutcheksuiyeu, ne weekshik 8nouhkoiyeum8 magoshketompaog, nanummiyeu.
15.9 Kah sussippoi ushishau koduhkôag wadchuut, en tohkekommupagwut Nephtoah, kah weeqshau 8tanahtu Ephrone wadchuuhkontu: kah sussippoi ushishau Baalah, ne Kirjath-Jearim.
15.10 Kah sussippoi weenushau wutch Baalah wutcheksuiyeu wehque wadchuut Seir, kah pamsheau en kishkontu wadchuut Jearim (ne Chesalon) nanummiyeu, kah womsisháu Bethshemesh, kah pamushau en Timnah.
15.11 Kah sussippoi sohwushau en kishe Ekron nanummiyeu. kah sussippoi ushishau Shicron, kah pamushau wadchuut Baalah, kah sohwushau en Jabneel, kah ne wehqshunk sussippoi ne kehtahhanneu8.
15.12 Kah wutcheksue sussippoi ne mishe keitoh, kah ne sussippoi, yeu wussissippoiyeum8 wunnaumonuh Judah, waeenu, neaunag wutteateashiyeuonganooash.
15.13 Kah aninnumáuau Caleboh wunnaumonuh Jephunne, chippai ut kenugke wunnaumonat Judah, neaunag wuttann8team8onk Jehovah en Joshuahut: wutotan Arba 8shoh Anak ne [K]ebron.
15.14 Kah Caleb na 8t8hkauon nishnoh wunnaumonuh Anak, Sheshai, kah Ahiman, kah Talmai wunneechanoh Anak.
15.15 Kah na wutch kuhkuhquehtáuáu en nah wadohkinitcheh Debir, kah negonne ussowetamunah Debir Kirjath-Sepher.
15.16 Kah Caleb n8wau, noh togkodtog Kirjath-sepher, kah sohkog, noh nuttinnumau Achsah nuttaunesoh 8mittamwussinneat.
15.17 Kah Othniel wunnaumonuh Kenaz, wematoh Caleb, wussohkomun. kah wuttinnumauoh Achsahoh wuttaunoh 8mittamwussissinneat.
15.18 Onk n$nih paont, wunnánompassumoh wehquetamauonat 8shoh ohteuk, kah n8keu wutch asseut, kah Caleb wuttinuh, teag kukkodtantam.
15.19 Wunnamp8hamauoh áninnumah wunanittuonk: newutche kittinnumah sowanohkomuk kah wonk aninnumah tohkekommupóg, kah wuttinnumauoh kuhkuhque tohkekommuash, kah agwee tohkekomuash.
15.20 Yeu wutahtoonk wutchippann8onk
15.21 Kah aongkoue ukkeitotanash wutchippannn8onk wunnaumonuh Judah, nogque Edome sussippoiyeuut sowaniyeu, yeush Kabzeel, kah Eder, kah Jagur,
15.22 Kah Kinah, kah Dimonah, kah Adadah.
15.23 Kah Kadesh, kah Hazor, kah Ithman.
15.24 Ziph, kah Telem, kah Bealoth.
15.25 Kah Hazor, Hadartah, kah Kerioth, Hezrom, ne Hazor.
15.26 Amam, kah Shema, kah Moladoh.
15.27 Kah Hazar, Gaddah, kah Heshmon,
15.28 Kah Hazarshal, kah Beersheba, kah Biziothiah,
15.29 Baalah, kah Jim, kah Azem.
15.30 Kah Eltolad, kah Chesiel, kah Hormah.
15.31 Kah Ziglag, kah Madmanah, kah Sansahnah.
15.32 Kah Lebaoth kah Shilhim kah Ain, kah Rimmon wame keitotanush neenesinchagkodtash kah pask8gun, nashpe wutotanames8oash.
15.33 Kah 8nóuhkoiyeuut, Eshtaol kah Zoreah, kah Ashnah.
15.34 Kah Z(a)noah kah Engannim, Tappua, kah Enam.
15.35 Jarmuth kah Adullam, Socoh kah Azekah.
15.36 Kah Sharaim, kah Adithaim kah Gederah, kah Gederot(h)aim, naboyauunash keitotanash na(sh)]pe wutotanames88ash.
15.37 Zenan, kah Hadashak, kah Magdalgad.
15.38 Kah Dileam, kah Mizpeh, kah Joktheel.
15.39 Lachish, kah Bozkath, kah Eglon.
15.40 Kah Cabbon, kah Lahmam, kah Kithlish.
15.41 Kah Gedaroth, Beth-Dagon, kah Naamah, kah Makkedah, nabonequtta tahshinash otanash nashpe wut8tanamesu8ash.
15.42 L(e)bnah, kah Ether, kah Ashan.
15.43 Kah Jiphta, kah Ashnah, kah Nezib.
15.44 Kah Keilah, kah Achzib, kah Mareshah, pask8gun tahshinash keitot(a)nash nashpe wutotanames8oash,
15.45 Ekron nashpe wutotanash, kah wut8tatamesash.
15.46 Wutche Ekron wehque kehtahhannit, wame ne kishke Adshod, nashpe wutotanames8ash.
15.47 Ashdod nashpe wutotanash kah wutotanamesash, Gaza nashpe wutotanash kah wutotanamesash, wehque Egypte sepuut, kah mishe kehtahhannit kah ne sussipoe,
15.48 Kah ut wadchuu(h)kontu Shamir, kah Jattir, kah S(o)coh.
15.49 Kah Dannah, kah Kirjath-sannah ne Debir,
15.50 Kah A(n)ab, kah Ashtemoh, & Anim,
15.51 Kah Goshen, kah Holon, kah Giloh, nabo nequttu8ash keitotanash nashpe wutotanamesu8ash.
15.52 Arab, kah Dumah, kah Eshean,
15.53 Kah Janim, kah Beth-tappuah, kah Aphekah,
15.54 Kah Humtah, kah Kirjath-arba, (ne Hebron) kah Zior, pasak8gun tahshinash otanash, nashpe wutotanames8oash.
15.55 Maon-Carmel, kah Ziph, kah Jattah,
15.56 Kah Jezreel, kah Jokdeam, kah Z(a)noah,
15.57 Cain, Gibeah, kah Timnah: piogquottash keitotanash nashpe wutotanames8ash.
15.58 Halhul, Beth-zur, kah Gedor,
15.59 Kah Maarath, kah Beth anoth, kah Eltekon: nequtta tahshinash keitoanash nashpe wutotanames8oash.
15.60 Kirjah baal, (ne Kirjath-jearim) kah Rabbah: neenash keitotanash nashpe wutotanames8oash.
15.61 Ut touohkomukqut, Beth-arabah, Middin, kah Sacacah
15.62 Kah Nibshan, kah salte keitotan, kah Engedi: nequtta tahshinash keitotanash nashpe wutotnames8oash.
15.63 Papaume Jebusitsog, wadohkitcheg Jerusalem, wunnaumonuh Judah wunn8nun•uh áma8hkau•nat, qut Jebusi(t)sog weetomaog wunnaumonuh Judah ut Jerusalem, pajeh yeu kesukok.
16.1 Kah wuttittanohtôadtuonk wunnaumonuh Joseph, pogkushin, wutch Jordan kishke Jericho, en Jerichoe nippeit, wutchepoáeu, en touohkomukqut, ne wadshunk Jericho papannuppu Bethelle wadchu.
16.2 Kah sohwushau wutch Bethel en Luz kah pomushau wehque Archie sussippoi kah Ataroth.
16.3 Kah wômshishau wutcheksuiyeu, wehque Japhletie sussippoi wehque Beth-horone wom(i)eu sussippoi, kah en Gezer, kah ne adt sohwushunk ut kehtahhanit.
16.4 Neit wunnaumonuh Joseph, Manasseh, kah Ephraim, neemunnumwog wutohtoongan8.
16.5 Kah wussissippoiyeum8 wunnaumonuh Ephraim, neaunág wutteáteashiyeuongan8oash wutohtoongane sussippoiyeum8, wutchépoaeu, ne Ataroth addar, wehque kuhkuhqueiyeu Beth-horon.
16.6 Kah sussippoi sohwusheau keihtahhannit wehque Michmethah nannummieu, kah sussippoi quinnupsheau wehque Taánath, Shiloh, kah pamsheau en wutchepoáeu wehque Janohah.
16.7 Kah womusisheau wutch Janohah wehque Altaroth, kah wehque Naarath, kah p(a)d[s]heau Jericho, kah sohwusheau Jordan.
16.8 Sussippoi sohwusheau wutch Tappuah wutcheksuiyeu wehque kanahe seip, kah noh wehqshunk ne keitoh, yeu wutahtoonk wunnaumonuh Ephraim, nashpe wutteateashiyeuongan8oash.
16.9 Kah chippinumwe otanash wutche wunnaumonuh Ephraim, kenugkeyeu8ash wutohtoonganit wunnaumonuh Manasseh, wame keitotanash nashpe wutotánamesu8ash.
16.10 Kah matta ama8hkauóog Cananitsoh ne wadohkinitcheh Gezer, qut Cananitsog kenugkayeuog Ephraimitsog, pajeh yeu kesukok, kah omweteae agwappuog.
17.1 Kah na wonk tanohtóadtuonk wutch wutchippann8onk Manasseh: newutche noh mo mohtommegheonche Joseph,) wutch Machir mohtommegheonche Manasseh wut8shinit Gilead, newutche noh ayeuteaenin, newaj ohtunk Gilead kah Bashan.
17.2 Kah na mo tanohtoadtuonk wutch sequnutcheg wunnaumonuh Manasseh, nashpe wutteateashiyeuongan8oash, wutch wunnaumonuh Abiezer, kah wutch wunnaumonuh Helek, kah wutch wunnaumonuh Aziel, kah wutch wunnaumonuh Shechem, kah wutch wunnaumonuh Hepher, kah wutch wunnaumonuh Shemida, yeuh mo wunnompaeyeue wunneechanuh Manasseh, wunnaumonuh Joseph nashpe wutteateashiyeuongan8oash.
17.3 Qut Zelophead wunnaumonuh Hepher, wunnaumonuh Gilead, wunnaumonuh Machir, wunnaumonuh Manasseh, wanne wunnaumonieu, webe wuttoneu, kah yeuh 8wesuongan8 Mahlah kah Noah Hoglah Milcah, kah Titzah.
17.4 Kah pas8tshaog anaquabit Eleazer sephausuen, kah anaquabit Joshua wunnaumonuh Nun, kah anaquabhettit sontimóog, n8waog Jehovah an8nop Mosesoh, nuttinnumunkqunnanonut ohtóonk ut kenugke neetattuunónut, newaj neaunak wutan8team8onk Lord, wuttinnumauuh ohtóonk ut kenugke 8sh8oh weematt8oh.
17.5 Kah piukquodtash chippiyeumunneash uppogs8qunash Manásseh, chaubok ohke Gilead, kah Bashan, nish ogkomut Jordan.
17.6 Newutche wuttaunoh Manasseh wutohtóonganuog ut kenugke wunnaumonat, kah onkatogig wunnaumonuh Manasseh ohtauog Gileade ohke,
17.7 Kah wussissippoiyeum Manasseh, wutch Asher, wehque Michmethah, ne ohtag anaquohtag Shechem: kah sussippo? aum8 wuttinnohkóunit, en w(a)dohkitcheg Entappuah.
17.8 Manasseh ahto Tappuah ohke; kah Tappuah wussissippoiyeumut Manasseh, wutchayeum8 wunnaumonat Ephraim.
17.9 Kah sussippoi w8msisheau Kanahe sepuut, sowaniyeu sepuut, yeush wutotanash Ephraim, kenugkeyeu8ash wutotanash Manasseh: wussissippoiyeum wonk Manasseh, ne mo nanummehtukquáeu, kah nô wehqshunk kehtahhannú8uk.
17.10 Sowaniyeu wuttaihe Ephraim, kah nanummiyeu Manasseh wuttaihe, kah keitoh ne wussissippoiyeum: kah nogkushkoatteum8ash ut Asher, nanummiyeu, kah Ishachar wutchepwoiyeu.
17.11 Kah Manasseh ohtauut Issachar, kah ut Asher Beth-shean, kah wutotanash kah Ibleam, kah wutotanash, kah wadohkitcheg Dor, kah wutotanash, wadohkitcheg En-dor, kah wutotanash, kah wadohkitcheg Taanach, kah wutotanash, kah wadohkitcheg Megiddo, kah wutotanash shwinash wutohtimonéash.
17.12 Qut wunnaumonuh Manasseh wuttônheouh sohh8kauónat neh wadohkinitcheh otanahtu, qut Cananitsog wutchekee wutohkinneau ne ohkeit.
17.13 Qut n niyeup, wunnaumonuh Israel nano menuhkesinit, ompeteaheaog Cananitsoh: qut matta papaquane sohh8kauóuh.
17.14 Kah wunnaumonuh Joseph ken8naog Joshua, n8waog tohwutch aninnumauwean webe pasuk tanohtóadtuonk, kah pasuk wutchippiyeum8onk ohtauunat, nen muttaánadt, newutche Jehovah nean wunnanumeup yeu pajeh?
17.15 Kah Joshua wunnamp8hamauoh, monáóg, neit ongq touohkomuk, kah na ut tummehthamáush, wutohtuóut Perizzitsog, kah mogoshketompaog, Ephraimme wusseume peasik wutch ken.
17.16 Kah wunnaumonuh Joseph n8waog, wadchu matta wamattinno wutche nenawun: kah wame Gananitsog neg wadohkitcheg 8nouhkoiyeue ohkeit, ohtoog moohshogque chariotsash, naneeswe nag apitcheg Beth-Shean, wutotánaoash kah nag Jezreel 8nôuhkoiyeuut.
17.17 Kah Joshua ken8nau week?t Joseph, Ephraimoh, Manassehoh, n8wau, Ken kummonám, kah missi kummenuhkesuonk, matta pish kutohto webe pasuk tanohtóadtuonk.
17.18 Qut wadchu pish kuttaihe, newutche ne mishuntugk88, kah pish kuttumetahhamun: kah nawutch sohhamukish pish kuttaiheash, newutche pish kussohh8kau Cananitsog, tohkonnogque wutohtauunneau moohshogque chariotsash, kah tohkonogque ummenuhkesinneau.
18.1 Kah mamusse Israelle mukkinneonk miyaéog ut Shiloh, kah na ponamunneau mukkinneaekommuk, kah ohke sohkomun ut anaquabhettit.
18.2 Kah majish nesausuk tahshinash chippan8ongash pomohtaash ut kenugke wunnaumonuh Iseael, neg asquam ohtáuógig wutohtoongan8.
18.3 Kah Joshua unnau wunnaumonuh Israel, toh kuttitt8che kukquohquew8 monchenat ohtauunat ohke, ne Jehovah k8sh8óog um-Manitt8moh anumungqueóg?
18.4 Amaun8k wutch kenugke kenaau, nehnishuog wosketompaog nishnoh chippan8onk, kah nag nutann8noog, kah nag pish neepoog, kah pish pannupshauog ohkeit, kah pish ukkogkohkhamunneau, neaunag wutohtoonganóoash, kah nag pish nuppeyaonukquog.
18.5 Kah nag pish wunnesausuk tahshit chippinnumunneau, Judah pish appu ut wussissepoiyeum8óut, sowaniyeu, kah wek Joseph, pish ohteau wussissepoiyeum8wôut nanummiyeu.
18.6 Newajeh pish kogkohkhamóg ohke nesausuk tahshe chippeu, kah paudtiegk; onk woh nuttittanahtôadtin wutche kenaau, yeu ut anaquabit Jehovah num-Manitt8mun.
18.7 Qut Levitsog matta wutchippiyeumeog ut kenugke kenaau, newutche wussephausuenuonk Jehovah ne wutohtoongan8, kah Gad, Reuben, pohshe wutchippan8onk Manasse, mahche attumunnumwog wutohtoongan8 ut ogkomut Jordan, wutchepwaiyeu, ne Moses wuttinneumonh Jehovah ánumauomp.
18.8 Kah wosketompaog neepoog, kah moncheog, kah Joshuah ummeechumuhkonuh neh nonche koggohkhamunutcheh ohke, n8wau, monchek, kah pannupwushagk ohke, & koggohkham8k, kah wonk peyaausek, onk woh yeu nuttittanohtôadtin wutch kenaau, anaquabit Jehovah ut Shiloh.
18.9 Kah wosketompaog moncheog, káh pannupwushaog ohke, kah koggohkhamwog ut otanahtu, nesausuk chippe ut b8kut, kah peyauunáog Joshuahoh, en ayeuhteaenuut ut Shiloh
18.10 Joshua wuttittanohtóadtuanshuh ut Shiloh, ut anaquabit Jehovah, kah na wuttit Joshua chadchaubenumun ohke en wunnaumonuh Israel, neaunag wutchadchaubiyeuongan8oash.
18.11 Kah wuttittanohtôadtuonk wunnaumonuh Benjamin, kukkuhquem8 neaunag wutteateashiyeuongan8oash, káh wussissepóiyeum wuttittanohtóadtuongan8 sohweem8 nanashauwe wunnaumonat Judah, kah wunnaumonat Joseph.
18.12 Kah wussissepoiyeum nanummiyeu wutch Jordan, kah sussippói wutchesuiyeu kuhkuksheau en kishke Jericho, kah kuhkuqsheau papannuppu wadchuuhkontu, kah nô wehqshunk ut Beth-aven touohkommukqut.
18.13 Kah sussippôi qushkodteasheau nawutch, nogque Luz, kishke Luz (ne Bethel) sowaniyeu, sussippoi ushisheau wehque Ataroth ador, kishke wadchuut, ne sowoniyeueiyeu womiyeu Beth-horon.
18.14 Kah sussippoi na wutchisheau, kah weenusheau ut p8chag kehtoh sowaniyeu, wutch wadchuut ne anaquohtag Bethhoron sowaniyeu, kah na wehqskeau Kirjath-Baal, (ne Kirjath-jearim) wutotaneau wunnaumonuh Judah: yeu wutcheksue sussippoi.
18.15 Kah sowaniyeue sussippoi mo wutch wehqshik Kirjath-jearim, kah sussippoi sohwusheau en wutcheksuiyeu, kah en sohwushau wuttahhamonganuppagwut Nephtoah.
18.16 Kah sussippoi w8msisheau weehqshik wadchu, ne anaquohtag wut8nôuhkoiyeumut wunnaumonuh Hinnon, ne ut 8nouhkôiyeum8óut magoshketompaog, nannummiyeu, kah womsisheau en Hinnonne 8nouhkoiyeuut, en kishke Jebus sowaniyeu, kah ushisheau en Enrogel.
18.17 Kah wutchis(h)au nannummiyeu, kah ussisheau wehque Enshemesh, kah en sohwusheau nogqueu Geliloth, ne papiuhsuke en kuhkuhquemuk Adummim, kah ussisheau Bohanne qussukquanit, wunnaumonuh Ruben.
18.18 Kah pamushau nogque en kishke piuhsukeh Arabah nannummiyeu, kah en w8msisheau, Ar(a)bah.
18.19 Kah sussippoi pámsheau en kishke Beth-Hoglah, nannummiyeu, kah ne wehqshunk sussippoi nannummiyeu p8tuppagwe salte ketahhannit, sowaniyeueiyeu wutch Jordan: yeu mo sowaniyeue sussippoi.
18.20 Kah Jordan ne mo wussissippoiyeum wutchepwoiyeu, yeu wutohtoonk wunnaumonuh Benjamin, nashpe wussissippoiyeumash waéenu, neaunag wutteateashiyeuongan8oash.
18.21 Kah ukkeitotanash wutchippan8onk wunnaumonuh Benjamin, neaunag wutteateashiyeuongan8o(a)sh, nish, Jericho kah Beth hoglah, kah wut8nouhkoiyeum Kezez.
18.22 Kah Beth-Arabah, kah Zemataim, kah Bethel.
18.23 Kah Avim, kah Patah, kah Ophrah,
18.24 Kah Chephar-Haamonai, kah Ophni, kah G(a)ba, nabo neenash keitotanash nashpe wutotanamesooash.
18.25 Gibeon, kah Ramah, kah Beeroth.
18.26 Kah Mizpeh, kah Chephireh: kah Mozah.
18.27 Kah Rekem, kah Irpeel, kah Taraiah.
18.28 Kah Zela, Eleph, kah Jebus, ne Jerusalem, Gibeath, kah Kirjath, nabo yauunash keitotanash nashpe wutotanames8oash, yeu wutohtoongan8 wunnaumonuh Benjamin, neaunag wutteateashiyeuongan8oash.
19.1 Kah nahohtôeu tanohtóadtuonk sohham8m8 en Simeonut, wutch wutchippan8onk wunnaumonuh Simeon, neaunag wutteateashiyeuongan8oash, kah wutohtoongan8 anóme wutohtoonganóut wunnaumonuh Judah.
19.2 Kah nag ohtoog ut wutohtoonganit Beersheba, kah Sheba, kah Moladah.
19.3 Kah Hazarshual, kah Balah, kah Azen.
19.4 Kah Ellolad, kah Bethuel, kah Hormah
19.5 Kah Ziglag, kah Beth-ma(r)caboth, kah Hazursusa.
19.6 Kah Beth-jebaoth, Sharuhen: nabo nishwinash keitotanash, kah wutotanames8oash.
19.7 Ain, Remmon, kah Ether, kah Ashan, yauunash otanash, kah wutotanames8oash.
19.8 Kah wame otanamesash nish weenohtagish yeuh otanahtu wehque Baalah-beer, Ramah sowaniyeu: yeu wutohtoonk wutchippan8onk wunnaumonuh Simeon, neaunag wutteateashiyeuongan8oash.
19.9 Wutch wutchippiyeum8wout wunnaumonuh Judah, ne mo wutohtoonk wunnaumonuh Simeon, newutche wutchippiyeum8 wunnaumonuh Judah, wussaumanit wutch nagumau, newajeh wunnaumonuh Simeon, ohtauhett?t wutohtoongan8 anóme wutohtoongan8wóut,
19.10 Kah nishwe tanohtoadtuonk kuhkuhquem8 wutch wunnaumonuh Zebulon, neaunag wutteateashiyeuongan8oash, kah wutohtoe sussippoiyeum ne wehque Sarid.
19.11 Kah sussippoi en sohwushau nogque kehtahhannit kah Maralah, kah wehqsheau Dahbasheth, kah wehqsheau sepuut ne anaquohtag Jokneam.
19.12 Kah quinnupsheau wutch Sarid, en wutchepwoiyeu nogque adt pashpishont, wehque wussippoiyeumut Chisloth-Tabor, kah neit sohwushau en Daberath, kah kuhkukqshau en Japhia.
19.13 Kah na wutch pamshau wutchepwoiyeu en Gittath-Hepher, en Ittah-kazin, kah sohwushau en Remmon Methoar, en Neah.
19.14 Kah sussippoi weenushau en nannummiyeu en Hannathon, káh na wehqshunk ut8nouhkoiyeuut Jiphthael.
19.15 Kah Kattah, kah Nahallal, kah Shimron, kah Idalah, kah Bethlehem, nabnenash keitotanash, nashpe wutotanames8oash.
19.16 Yeu wutahtoongan8 wunnaumonuh Zebulon, neaunag wutteateashiyeuongan8oash, yeush keitotanash nashpe wutotanames8oash.
19.17 Kah yauwe tanohtoadtuonk kuhkuhquem8 en wunneechanoh Issachar, neaunag wutteateashiyeuongan8oash.
19.18 Kah wussissippoiyeum8 nogque Jezreel kah Chesulloth, kah Shunem.
19.19 Kah Hapharaim, kah Shihon, kah Anaharath:
19.20 Kah Rabbith, kah Kishion, kah Abez.
19.21 Kah Remeth, kah En-gannim, kah En-haddah kah Beth-pazzez.
19.22 Kah sussippoi wehqshau Tabor, kah Shahazimath, kah Beth-shemesh, kah na wehqshunk sussippoi ne Jordan, nabo nequttahtahshinash keitotanash nashpe wut8tanames8oash,
19.23 Yeu wutohtoongan8 wutchippan8onk wunnaumonuh Issachar, neaunag wutteateashiyeuongan8oash, keitotanash kah wutotánames8oash.
19.24 Kah napanná adtahshik tanohtôadtuonk sohham8m8 wutch wutchippan8onk wunnaumonuh Asher neaunag wuteateashiyeuongan8oash.
19.25 Kah wussissippoiyeum8oash, nish, Helkath kah H(a)li, kah Beten kah Achshaph.
19.26 Kah Alamalech, kah Amad, kah Misheal, kah wehqshau Carmel wutcheksuiyeu, kah en Shihor-libnah.
19.27 Kah quinnupsheau nogque adt pashpisho(n)t en Beth-dagon, kah wehqsheau Zebulun kah en 8nouhkoiyeuut Jiphthah el, nogque nannummiyeu Bethemek, kah Nej(e)l, kah wehqshau Cabul, enninnuhkoineiyeu.
19.28 Kah Hebron, kah Rehob, kah H(a)mmon, kah Kanáh wehque mishe Zidon,
19.29 Kah sussippoi quinnupshau en Ramah, kah en menuhki otanat Tyre, kah sussippoi quinnupshau en Hosah; kah na wehqshunk keitohhannu8, wutch sussippoiyeuut en Achzib.
19.30 Ummah wonk, kah Aphek, kah Rehob neesnehchagkodtash kah neesinash keitotánash nashpe wutotanámes8oash.
19.31 Yeu wutahtoonk wutchippan8onk wunnaumonuh Asher, neaunag wutteateashiyeuongan8ash, yeush keitotanash nashpe wutotanames8ash.
19.32 Kah nequtta adtahshinnú8uk tanahtôadtuonk sohham8m8 en wunnaumonuh Napthali, wutch wunnaumonuh Naphtali, neaunag wutteateashiyeuongan8oash.
19.33 Kah wussippoiyeum8 wutch Helph, wutch Allom, en Záanannim, kah Adama, Nekel, kah Jabneel, wéhque Lakum, kah nó wehqshunk ne Jordan.
19.34 Kah neit sussippoi quinnupshau en wutcheksuiyeu, en Arnoth-tabor, kah na wutch sohwusheáu en Hukkok, kah wehshau Zabulun sowaniyéu, kah wehqshin Asher wutcheksuiyeu, kah ut Judah kishke Jordan nogque adt pashpishont.
19.35 Kah pummenetóosue keitotanash yeush Ziddim, Zer, kah Hammuth, Rakkath, kah Cinnereth.
19.36 Kah Adamah, kah Ramah kah Hazor.
19.37 Kah Kedesh, kah Edrei, kah en Hazor.
19.38 Kah Iron, kah Migdaeel, Horem kah Beth-anath kah Bethshemesh, nabo pask8gun tahshinash keitotanash nashpe wutotanames8oash,
19.39 Yeu wutáhtoonk wutchippanoonk wunnaumonuh Naphtali, neaunag wutteateashiyeuongan8oash, otanash, kah wutotanames8oash.
19.40 Kah nesausuk adtahshinnu8uk tanahtôadtuonk sohham8m8 wutch wutchippan8onk wunnáumonuh Dan, neaunag wutteateashiyeuongan8oash,
19.41 Kah wussissippoiyeue wutohtoongan8 ne Zorah, kah Eshtaol, kah Irshemesh.
19.42 Kah Sha[a]labbim, kah Ajialon kah Jethlah.
19.43 Kah Elon, kah Timmathah, kah Ekron
19.44 Kah Eltekeh, kah Gibbethon, kah Baalah.
19.45 Kah Jehud kah Beneberak kah Gathrimmon.
19.46 Kah Mejarkon kah Rakkom, weeche sussippoi anaquohtag Japho.
19.47 Kah wussissipoiyeum8 wunnaumonuh Dan, peasinup wutch nagoh, newajeh wunnaumonuh Dan kuhkuhquéog ayeuwuhkontamunat Leshem, kah wussohkomuneau kah tógkodtamuneau an kenag togkodteg, kah 8tohkinneau, kah na wuttaiinneau, kah Leshem wutussowetamuneau, Dan, ne as8wesinit 8sh8oh Dan.
19.48 Yeu wutohtoongan8 wutchippan8onk wunnaumonuh Dan, neaunag wutteateashiyeuongan8oash; yeush keitotanash nashpe wutotánames8oash.
19.49 Mah(c)he chachaubenumohettit ohke wutch ohtoonk, nashpe wussissipoiyeum8, wunnaumonuh Israel, aninnumauáog ohtoonk Joshuahoh wunnaumonuh Nun, ut kenugke náhoh.
19.50 Neáunag wuttinn8waonk Jehovah, wuttinnumauoneau keitotan ne wehquetumunit ne Timnah Serah, wadchuut Ephraim, kah ayim keitotan, kah na 8tohkin.
19.51 Yeush wútahtaonganooash nish Eliezer sephausuenin, kah Joshua wunnaumonuh Nun, kah wabuhkuhk8utcheg ut 8sh8ôont wutchippann8ongan8oash wunnaumonuh Israel, chadchabenumunáoash nashpe tanohtóadtuonganit, ut Shilohut ut anaquabit Jehovah wutch ohtoonk, ut mukkinneae kommukque squotamut: neit pakodche chachaubenumwog ohke.
20.1 Jehovah wonk ken8nau Joshuahoh n8wau,
20.2 Ken8s wunnaumonuh Israel nag us Kukquttumunk spuhh8wae otanash, nish papaume anógkupash nashpe wunnutcheganit Moses.
20.3 Noh nashteadt pehcheu, kah asq ananatam8g howane nashont, onk woh na wutushpuhh8un, kah nish pish k8tushp8h8aonganinneaoash wutch noh ann8tont musqueheonk.
20.4 Kah noh asp8adt pasuk yeush otanash, neepauit ahhut petutteamuk keitotane squontamut, kah wahteauwahuadt wuttinniyeuonk ut wuhtauogk8out otanae Eldersog nag pish wunnemunouh en otanat, & wuttinnumauoh áyeuonk, onk woh ukkenukushonuh.
20.5 Kah ann8tontog musquéheonk, n8sukauont, neit matta pish mag8og nushehteaénúh en wunnutcheganit, newutche matta unnantamwe nushauoú wetatte(a)mungoh, kah matta wussussekeaneauópuh negonne.
20.6 Kah noh pish wutohtu ne otanat nó pajeh wunneepauinneat anaquabit mukkinneonk wutche wussittumóonk, nó pajeh wunnuppunat kehche sephausuen, noh woh apit yeu ahquompak, neit nushehteaen pish qushkeu,,ah pish peyaontam nehenwonche wutotan, kah en nehenwonche wekit, en yeu otanat ne wadchippuhh8waup.
20.7 Kah kukqu(t)tumwog Kadesh ut Gilile, en Naphthalie wadchuut kah Shechem, ut Ephraim wadchuut, kah kirjah-Arba (ne Hebron) ut Judae wadchuut.
20.8 Kah ogkomut Jordan, kishke Jericho wutchepwoiyeu, na wuttit kukquttumunneau, Bezer, ut touohkomukque mukoshquttáut, wutch wutchippan8onganit Reuben, kah Ramoth ut Gilead, wutch wutchippan8onganit Gad, kah Golam ut Bashan, wutch wutchippan8onganit Manasseh.
20.9 Yeush otanash kukquttumunash wutch wame wunnaumonuh Israel, kah wutch pen8wot noh adt pen8wohteadt kenugke nahoh; howan pehcheu howane nushont, onk woh na wutushph8on, kah matta woh nupp8 nashpe wunnutcheganit ann8tontog musqueheonk, nó pajeh keneepauinneat anaquabit mukkinneonk.
21.1 Neit wabuhkuhk8itcheg 8sh8oh, Levitsog pas8tshonaog, Eleazer sephausuaenuh; kah Joshua wunnaumonuh Nun, kah wabuhkuhk8itcheg 8sh8oh wutchippan8ongan8oash wunnaumonuh Israel.
21.2 Kah nah ukken8nouh ut Shiloh ut ohkit Canaan, n8waog: Jehovah ann8team8p nashpe wunnutcheganit Moses, nuttinnumunkqunnanonut keitotanash wutohkinat, kah wee(n)iyeum8ash wutch neetasseumunónog
21.3 Kah wunnaumonuh Israel anninnumauaog Levitsoh, wutch wutohtoongan8out neanann8teamwit Jehovah, yeush keitotanash, kah 8weeniyeum8ash.
21.4 Kah tanohtôadtuonk sohhamm8m8 awutch kohathise wutteateashiyeuongan8oash, kah wunnaumonuh Aaron sephausuenin, neh Levitsog, tanohtoádtue ahtóog wutch wutchippann8onganit Judah, kah wutch wutchippann8onganit Simeon, kah wutch wutchippann8onganit Benjamin; nabo nishwinash otanash.
21.5 Kah onkatogig wunnaumon(u)h Kohath, wutch wutteáteashiyeuongan8out wutchippann8onk Ephraim, kah wutch wutchippann8onk Dan, kah wutch pohshe wutchippann8onk Manasseh, náshpe tanohtoadtuonganit ohtóog piukquodtash keitotanash.
21.6 Kah wunnaumonuh Gershom wutch wutteateashiyeuongan8out wutchippán8onk I[ss]achar, kah wutch wutchippán8onk Asher, kah wutch wutchippán8onk Naphthali, kah wutch pohshe wutchippán8onk Manasseh ut Bashan, nashpe tanohtudtuonganit ohtóog nábo nishwinash keitotanash.
21.7 Kah wunnaumonuh Merar? nashpe wutteateashiyeuongan8oash, wutch wutchippan8onk Ruben, kah wutch wutchippán8onk Gad, kah wutch wutchippán8onk Zebulun, ahtóog nabo neenash keitotanash.
21.8 Kah wunnumonuh Israel nashpe tánohtoadtuonganit, aninnumauog Levitsoh yeush otanash nashpe 8weeniyeum8ash: neán ann8teamwit Jehovah, nashpe wunnutcheganit Moses.
21.9 Kah wutch wutchippán8onganit wunnaumonuh Judah, kah wutch wutchippán8onganit wunnaumonuh Simeon, ummagunaoash yeush keitotanach, nish mashamukupash nashpe ne ahéttamuk.
21.10 Nish wunnaumonuh Aaron wutohtauunaoash wadchiehettit wutteateashiyeuonkan8out Koathitsog, neg wadchiitcheg Levitsut (Ne wutche wuttittanohtôadtuongan8 negonneyeu8p.)
21.11 Kah nag wuttinnumauouh Arbahke keitotan, 8shoh Anak (ne Hebron) ut wadchue wutohtimóneat Judah, nashpe 8wéeniyem8ash waeenu.
21.12 Qut ohteuhkonash wadtaumaogish 8tanát, kah wutotanames8oash wuttinnumauôunaoash Caleboh wunnaumonuh Jephunneh, wutche wutohtoonk.
21.13 Ne wuttinne aninnumau•neau wunnaumonuh Aaron sephausuenin, Hebron nashpe 8weeniyeumash, spuhh8wae otan wutche nushehteaenuog, kah Libnah nashpe 8wéeniyeumash.
21.14 Kah Jattir nashpe 8wéeniyeumash, kah Eshtemoa nashpe 8wéeniyeumash.
21.15 Kah Holon nashpe 8wéeniyeumash, kah Debir nashpe 8wéeniyeumash.
21.16 Kah Ain nashpe 8wéeniyeumash, kah Juttah nashpe 8wéeniyeumash, kah Bethshemesh nashpe 8wéeniyeumash, pasuk8gun tahshinash keitotanash, wutche yeush nesinash chippan8ongash.
21.17 Kah wutch wutchippan8onganit Benjamin Gibeon, nashpe 8wéeniyeumash, Geba nashpe 8wéeniyeumash.
21.18 Anáthoth nashpe 8wéeniyeumash, kah Almon nashpe 8wéeniyeumash, yauunash keitotanash.
21.19 Wame wutotanash wunnaumonuh Aaron sephausuenin, nabo nishwinash keitotanash, nashpe 8wéeniyeumash.
21.20 Kah wutteateashiyeuonk wunnaumonuh Kohath, Levitsog, neg asqushoncheh wunnaumonuh Kohath, nag ohtóog wutotanáeu tanohtôadtuongan8oash, wutch wutchippan8onganit Ephraim.
21.21 Newutche wuttinnumauóuh Shechem nashpe 8wéeniyeum8oash: ut Ephraime wadchuut, spuhh8wae otan wutch nushehteaenuog, kah Gezer nashpe 8wéeniyeum8ash.
21.22 Kah Kibzain nashpe 8wéeniyeumash, kah Beth horon nashpe 8wéeniyeumash, yauunash keitotanash.
21.23 Kah wutch wutchippan8onk Dan, Eltekeh nashpe 8wéeniyeum8ash, Gibbethon nashpe 8wéeniyeum8ash.
21.24 Ajalon, nashpe 8wéeniy(e)um8ash, Gath-Rimmon kah 8weeniyeum8ash, yauunash keitotanash.
21.25 Káh wutch pohshe wutchippan8onk Manasseh, Tanach káh 8wéeniyeum8ash, kah Gath-rimmon kah 8wéeniyeum8ash, neenash keitotanash.
21.26 Wame keitotanash piukquodtash, kah 8wéeniyeum8ash, wutteateashiyeuonganash wunnaumonuh Kohath neg ashqueyeuutcheg.
21.27 Kah en wunnaumonuh Gershon, Levitse wutteateashiyeuongash, wutch pohshe wutchippan8onk Manasseh, Golan ut Bashan, kah 8wéeniyeum8ash, spuhh8wae otan wutch nushehteaénin, kah Beeshterah, kah 8wéeniyeum8ash neenash keitotanash.
21.28 Kah wutch wutchippan8onganit Issachar, Kishon kah 8wéeniyeum8ash, Dabareh kah 8wéeniyeum8ash
21.29 Jarmuth kah 8wéeniyeum8ash, Engannim & 8wéeniyeum8ash, yauunash keitotanash,
21.30 Kah wutch wutchippan8onk Asher, Mishal kah 8weniyeum8ash, Abdon & 8wéeniyeum8ash.
21.31 Helkah kah 8weeniyeum8ash, kah Rehob kah 8wéeniyeum8ash, yauunash keitotanash.
21.32 Kah wutch wutchippan8onganit Nahptali, Kadesh ut Galile kah 8weenniyeum8ash, spuhh8wae otan wutch nushehteaénin, kah Hammoth-dor kah 8wéeniyeum8ash, kah Kartan kah 8wéeniyeum8ash, nishwinash keitotanash.
21.33 Wame wutotanaoash Gershonitsog neaunag wutteateashiyeuongan8oash, nabo nishwinash keitotanash kah 8weeniyeum8ash.
21.34 Kah en wutteateashiyeuongan8ôut wunnaumonuh Mer(a)ri, onkatogig Levitsog, wutch wutchippan8onganit Zebulon, Jokneam kah 8wéeniyeum8ash kah Kartah kah 8wéeniyeum8ash.
21.35 Dimnah kah 8wéeniyeum8ash, kah Nahalal kah 8wéeniyeum8ash, yauunash keitotanash.
21.36 Kah wutch wutchippan8onganit Reuben, Bezer kah 8wéeniyeum8ash, kah Jahazah kah 8weeniyeum8ash.
21.37 Kedemoth kah 8weeniyeum8ash kah Mephaath kah 8weeniyeum8ash yauunash keitotanash.
21.38 Kah wutch wutchippan8onganit Gad, Ramoth ut Giliadut, 8weeniyeum8ash, spuhh8wae otan wutch nu(sh)ehteaenin, kah Mahanaim kah 8weeniyeum8ash.
21.39 Heshbon kah 8weeniyeum8ash Jezer kah 8wéeniyeum8ash, yauunash keitotanash wame.
21.40 Nemehkuh wame wutotanáoash wunnaumonuh Merari, nashpe wutteateáshiyeuongan8ash, nish wadchiugish wutteateashiyeuonganit Levi, naspe wuttittanoht•adtuongan8 nabo neenash keitotanash.
21.41 Wame wutotánaoash Levitsog ut wutohtoongan8out wunnaumonuh Israel, yauunchagkodtash kah shwosuk tahshinash keitotanash, kah 8wéeniyeum8ash,
21.42 Yeush keitotanash 8wéeniyeum8ash, yeu nnih wame yeush keitotanash.
21.43 Kah Jehovah aninnumauau Israelloh wame ohke, ne chadchekeewop wuttinnumauónat 8sh8oh: kah nag wutohtineau kah na wutohkinneau.
21.44 Kah Jehovah wuttinnumauoh anwôhsinóonk ut waéenu, neaunag wame nean chadchekeimomp 8sh8oh, kah na matta howan wunneepauóun anaquabhettit, ut wame ummatwóm8óut, Jehovah ponau wame ummatwom8oh ut wunnutch[]gan8óut.
21.45 Matta teag uppanshadtauwaheuh ne teagua wanegik, ne Jehovah anomp ut wekit Israel: wame n$nih.
22.1 Neit Joshua wekkomau Reubenitsoh kah Gaditsoh, kah pohshe wutchippan8onk Manasseh.
22.2 Kah wuttinuh: kenanawehteomw8 wame ne Moses wuttinneumoh Jehovah anunn8nukqueogkup, kah ken8swetamumw8 n8wadtauatonkqussuonk wame nean ann8nog.
22.3 Matta kenukkonnomw8 kematt8oog m8chétikquinne, yeu pajeh kesukok, qut kenanaweh(t)eomw8 ummeechumehteae wutann8team8onk Jehovah kum-Manitt8(m)w8.
22.4 Kah yeuyeu Jehovah kum-Manitt8mw8 anwohsumau kem(a)tt8oh, neane quoshomomp, newutche yeuyeu queshkek, kah onkq kekuout, kah en kutohtoongane ohkeyeuout ne Moses wuttinneumoh Jehovah anumungqueogkup, ogkomut Jordan.
22.5 Qut menuhke qussetam8 ussek ann8team8onk, kah wuttinnaumatuonk, ne Moses wuttinneumoh Jehovah meechumuhkonukqueogkup womononat Jehovah kum-Manitt8mw8, kah pomushonat wame ummayut nanawehteauunat wutann8teamoongash, kah mosogquehtauonat, kah wowussumonat nashpe mamusse kuttah, kah nashpe mamusse kukkeateahogkou.
22.6 Neit Joshua wunnanumuh, kah ummoncheaheuh? kah moncheog en wekuout,
22.7 Onk pohshe wutchippan8onk Manasseh Moses wuttinnumauopuh ohtóonk ut Bashan: qut onkatog pohshi Joshua wuttinnumauon, kenugke wematt8oh wútushame Jordan, wutchéksuiyeu, kah Joshua wonk moncheaheont en wekuout, neit 8nanumuh.
22.8 Kah náh ukkén8nuh, n8wau qushkek naehpe mishe weenauéctuonk, en kekuout, kah nashpe muttaánwog neetasuog kah nashpe silver kah nashpe golde, kah nashpe Brasse kah nashpe Iron, kah nashpe m8natash hogk8ongash: chachaubenum8k sequttahham8ongash wutch kummátwom8oog, nashpe kematt8ôog
22.9 Kah wunnaumonuh Reuben, & wunnaumonuh Gad, & pohshe wutchipan8onk Manasseh qushkeog, kah amaeog wutch wunnaumonat Israel, wutch Shiloh, ne ohkeit Canaan, onat Giliade ohkeit, en wutohtôongane ohkeyeuout, uttoh wadohkehettit, neaunag wuttinn8waonk Jehovah nashpe wunnutcheganit Moses.
22.10 Kah paahettit Jordane sussippoiyeuut ne ohkit Canaan, wunnaumonuh Reuben, kah wunnaumonuh Gad, kah pohshe wutchippan8onk Manasseh, na wuttatayimunneau Altar kishke Jordan, missi Altar monunneaumuneat.
22.11 Kah wunnaumonuh Israel n8tamwog kusseh, wunnaumonuh Reuben, kah wunnaumonuh Gad, kah pohshe wutchippan8onk Manasseh, nag ayimwog Altar piuhsuke ohkit Canáan, ut Jordane sussippoiyeuash, ne wunnaumonuh Israel adt qushkodteaneup.
22.12 Kah wunnaumonuh Israel n8tamunit, Mamusse u(m)mukkinneonkan8 wunnaumonuh Is[r]el (m)iyaeog ut Shilóh nah wutayeuuhkononaoont,
22.13 Kah wunnaumonuh Israel ann8team8og en wunnaumonuh Reuben, kah wunnaumonat G[]d, kah pohs(h)e wutchippan8onganit Manasseh, en Giliade ohkeit, Phinneas wunnaumonuh Eleazer sephausuenin.
22.14 Kah piogqussuoh Sontimoh, weechiyeumuk wutch nish$noh weetu kehtikkoneu8 pasuk sontim, panuppe wame wutchippan8onganooash Israel, kah nish$noh pasuk uppuhkukk88 ut 8sh8oh wekuout, ut kenugke muttannonganog kussuog Israel.
22.15 Kah nag peyaônaog wunnaumonuh Reuben, kah wunnaumonuh God, kah pohshe wutchippan8onk Manasseh, ut ohkit Gilead, kah ukkeket8hkomouh, n8waog.
22.16 Yeu wussinneau mamusse ummukkinneonk God, chaugau yeu panneusseonk, ne ayeuuhkonittue matchaneheog um-Manitt8moh Israel, quinnuppenat yeu kesukok, wutch asuhkauonat God, newutche kutayimomw8 Altar, onk woh ketcheketauomw8 Jehovah yeu kesukok.
22.17 Peore matcheseunk, sun peasin wutche kenawun ne asquam wutch pahkeseog pajeh yeu kesukok, (tohkonogque enninneaonk mo ummukkinneonganit Jehovah.)
22.18 Qut kenaau woh kukqushkeneau yeu kesukok wutch asuhkauonat Jehovah, kah mos n$nih, chèketauog Jehovah yeu kesukok neit saup mu(s)quantam mamusse ummukkinneonk Israel.
22.19 Qut kutohtoe ohkeyeu nishkencungquok, neit paumushagk en ohkeit Jehovah wutohtoonganit, na ohtag J(e)hovah wuttabernaklum, kah nemunnum8k ohtoonk ut kenugke neenawun, qut ahque cheketok Jehovah, asuh ahque cheketaiinnean, áyimog Altar, chaubok wut-Altarum Jehovah num-Manitt8mun.
22.20 Sunnum matta Achan wunnaumonuh Zerah usseup panneusseonk ut matanatamweyeu8uk, kah musquanittuonk nuhkukkongkup wame Israelle mukkinneonk? & noh wosketomp matta nusseu onkapunó8p, ut ummatcheseonganit.
22.21 Neit wunnaumonuh Reuben, kah wunnaumonuh Gad, kah pohshe wutchippan8onk Manasseh, nag namp8hamwog, unnáog nogqut muttannongane uppuhkukk8unutche ut Israel ut.
22.22 Jehovah um-Manitt8m8oh manitt8og, Jehovah um-Manitt8moh manitt8og 8wahteauun, kah Israel pish wahteoh: tohneit cheketamog, asuh tohneit ayeuuhko(n)ittue pannesehtauogkut Lord (ahque wadchanean yeu kesukok).
22.23 Ayimog altar wutch qushkenat wutch asuhkauonat Jehovah, asuh wutch na ut sephausineat chikohtae sephausuongash, asuh meetsue sephausuongash, asuh naut sephausinneat wunohteae sephausuongash, neit Jehovah nagum wutodtinohteaj,
22.24 Kah matta usseogkus, wutch yeu quttamm8onk, nussimun, ompetak, keneechan8og woh ken8naog nunneechanuoh, n8wahettit, toh kittinheomw8 Jehovah um-Manitt8moh Israel.
22.25 Newutche Jehovah ayim Jordan sussippoi nashaue kenaau, kah nenawun, kenaau wunnaumonuh Reuben, kah wunnaumonuh Gad, wanne k8chippaiyeumeumw8 ut Lord ut, neit keneechan8oog pish ahque wabesuáheáog Jehovah.
22.26 Newajeh n8waogkup, yeuyeu quagquoshwehtammuttuh kutayimonnanónut Altár, matta wuech chikohtae mag8ongash, asuh wutch sephausuongash.
22.27 Qut woh wauwaeneu8mw8 ut nashaue kenaau kah nenawun; kah nahohtôe nuppometuonganunonash; onk woh nutussenanónut waussumáonk Jehovah, ut anaquabit, nashpe nutchikohtae mag8ongash kah nashpe nussephausuongash, kah nashpe n8nohteae sephausuongash: kenechan8óog matta woh unnau8og nunneechanunnonoh ôhánumág Matta k8chippiyeumeumw8 ut Jehovahut.
22.28 Newajeh n8waogkup, Pish nnih, nag ne nukqueog, asuh en nuppometuonganunónut óhanumag, neit woh nussimun, Naum8k wuttinnussuonk wut-Altarumut Jehovah, ne n8shinnónog kesteauhetteup matta wutch chikohtae mag8ongask, asuh wutch sephausuongash, qut ne wauwóm8 nashaue ut kenaau kah nenawun.
22.29 God quhteihteaj woh nutchekehtáuunnanónut Jehovah, kah woh nukqushkenanonut wutch ásuhkauónat Jehovah, ayeuônat Altar, wutch chikohtae mag8ongash, wutch meetsue mag8ongash, asuh wutch sephausuongash, chabok wutaltarum Jehovah num-Manitt8mun, ne anaquohtag wuttabernakleum,
22.30 Kah Phineas sephausuen, kah mukkinneae sontimóog, kah wabakuhk8utcheg ut muttannonganogkussue Israelut, neh weechiyeumukqutcheh, n8tamwehettit kutt8wongash, nish wunnaumonuh Ruben kah wunnaumonuh Gad, kah wunnaumonuh Manasseh an8wahetticheh, wunnegenash ut wuskesuk8wóut.
22.31 Kah Phineas wunnaumonuh Eleazer sephausuenin, unnau wunnaumonuh Rúben, kah wunnaumonuh Gad, kah wunnaumonuh Manasseh, yeu kesukok n8wahteomun Jehovah n8weetomukqun: newutche matta kummatchenehheomw8 Jehovah yeuut matcheseonganit, yeu7eu k(u)ppohquohwhunnomw8 wunnaumonuh Israel wutch wunnutcheganit Jehovah.
22.32 Kah Phineas wunnaumonuh Eleazer sephausuaenin, ka(h) sontimóog qu(sh)keog wutch wunnaumonat Ruben, kah wutch wunnaumonat G(a)d, wutch ohkit Gilead, en ohkeit Canaan, en wunnaumonat Isr(a)el, kah uppaudtaunchem8kauoh.
22.33 Kah ne teag 8nantamhukqunneau wunnaumonuh Israel, kah wunnaumonuh Israel wunanumaog God, kah matta unnantam8og wutayeuuhkonittue kuhkuhquetauónaoont, paguataunnoôont ohke ne wunnaumonuh Ruben kah Gad wadohkinit.
22.34 Kah wunnaumonuh Ruben, kah wunnaumonuh Gad wuttissowetamunneau ne altar Ed: newutche pish wauom8 ut nashaue kenawun, noh Jehovah Manitt88.
23.1 Kah n$nih sepe mahche anwohsumont Jehovah Israeloh wutch wame ummatwom8uh waeenu, neit Joshua nano kutchisu8, kah togkomuk kodtum8ash.
23.2 Kah Joshua wekomau wame Israel, kah wut-Eldersumouh, kah uppuhkuk8uh, kah 8sittumwaeneum8oh, kah wutannohsuenneum8uh kah nah wuttinuh, Nen nukkechiseu, kah nummatauntam.
23.3 Kah kenaumwop wame ne Jehovah kum-Manitt8m anteunk wame yeush wutohtimoneash, newutche kenaáu: newutche Jehovah kum Manitt8mw8, noh kutayeuwehteanshik8.
23.4 Kusseh, kummahche chachaubenumauunnumw8 nashpe tanohtoadtuonk, yeush wutohtimoneash ashqueyeu8kish, kutahtauunaoóut ut kutchippan8ongan8óut wutch Jord(a)n, nashpe wame wutohtimoneash, nish tametahhamumpash, wehque mishe kehtahhannit ahhut wayont.
23.5 Kah Jehovah kum-Manitt8mw8, noh pish wussohh8kauoh wutch anaquabeog, kah pish wutama8hkauoh wutch kenaum8ongan8out, kah kenaau pish kutahtomw8 wuttohkeeu, neane Jehovah kum Manitt8mw8 quoshomukqueog,
23.6 Newutche ahche wutt8anatam8k, nanawehtinneat kah ussenat wame ne wasukuhwhosik ut wuttinnaumatuae B8kut Moses onk woh mat kukqushk8mw8 na wutch en muttinnuhkounneiyeu, asuh menadcheinneiyeu.
23.7 Matta kukkinukushonanoout yeush wutohtimoneash, nish ashqueyeu8gish ut kenugke kenaau, asuh weogquttum8hteogk 8wesuonganoash um-Manitt8m8uh, chadchekeewahteogk nag nashpe, asuh wowussumuhteogk, asuh nauwáehtauuhteogk.
23.8 Qut mosogquehtok Jehovah kum-Manitt8mw8, ne aseog yeu pajeh kesukok.
23.9 Newutche Jehovah ama8kam wutch anaquabeog, mogkiyeuash kah mamonuhkiyeuash wutohtimoneash, qut kenaau, wanne howan tapenum8 neepauun anaquabeog pajeh yeu kesukok.
23.10 Pasuk wosketomp kenaau pish ama8hkauau nequt muttannonganogkussuoh, newu(t)che Jehovah kum Manitt8mw8 n noh ayeuwehteaunshhikqueog, neane quoshomukqueogkup.
23.11 Newutche nunnukqussek onk woh k8womunnomw8 Jehovah kum-Manitt8mw8.
23.12 Qut toh n ne qushkeog, kah mosogquehtamog ashqueyeu8gish yeush wutohtimoneash, yeush ashqueyeu8gish ut kenugke kenaau, kah weetauadteog, kah nag petukauog, kah nag petukkunkqueog.
23.13 Wunnamuhkut wahteau8k, Jehovah kum-Manitt8mw8, matta wonk pish ama8hkomw8 wutch anaquabeog ne teague yeush wutohtimoneash, qut nag pish appehhannu8og kah puttahham8onganu8og en kuhhogkaout, kah sumohkohwhuttuongash kah asinnekohsog ut kuskesuk8out, nô pajeh kutonkapunnonaóont wutch wunne ohkeit; ne Jehovah kum-Manitt8mw8 annumunkqueogkup,
23.14 Kah kusseh, yeu kesukok nutom ummayut wame ohke: kah k8wahteomw8 ut wame kuttahh8wout, kah ut wame kukketeahogkounu8out, matta pasuk teag panushano, wame wanegugish nish Jehovah kum-Manitt8mw8 an8wohpash papaume kenaau: wame n niyeuash ut kuhhogkaôont kah matta p(a)suk teag panushano.
23.15 Newutche pish nnih neane wame wunegugish nuhkuhkongqueog, nish Jehovah kum-Manitt8mw8 quoshomukqueogish: ne pish kittinne Jehovah paudtinnumunkquneau, wame machukish, nô pajeh kuppaguanukqunna(o)ont, wutch yeu wunne ohke, ne Jehovah kum Manitt8mw8 ánumunkqueog.
23.16 Panesehtamog 8n8waonk Lord kum-Manitt8mw8, ne an8nukqueog, kah moncheog, kah waussumog onkatogig manitt8og, kah nauwaehtauog neit pish Jehovah ummusquanituonk ayeuuhkonittue nashquneau wutche kenaau, kah pish teanuk kuppaguanimw8 wutch wunne ohkeit ne anumunkqueog.
24.1 Kah Joshua mohmounum wame Israelle chippann8ongash ut Shechem, kah wehkomau Israelle Eldersoh, kah wabuhkuhk8unutcheh, kah 8sittumwaeneumoh, kah wutannohsueneum8oh, & nag ponaog wuhhogkauh anaquabit God.
24.2 Kah Joshua unnau wame missinninnuh, yeu wussin Jehovah um-Manitt8moh Israel, k8sh8óog wutohtupanneg ogkome tomogkonit, noadt, Terah 8shoh Abraham, kah 8shoh Nachor kah nag wowussumaog onkatogeh manitt8h.
24.3 Kah neemunomp k8sh8 Abraham wutch ogkome tomogkonit, kah nussagkompanop pannuppe wame ohkeit Canaan, kah nummishteop 8skannemunneuh, kah nuttinnumauop Isaakoh.
24.4 Kah wuttinnumauomp, Isaak, Jakoboh kah Esau kah nuttinnumauop Esau wadchu Seir wutohtauunat qut Jakob kah wunneechanoh w8mussuog en Egypt.
24.5 Wonk nuttann8nomp Moses kah Aaron, kah nuttinneaonganehteop Egypt, ne áseomp ut kenugke nagoh, kah ompetak kussohh8wununnumop.
24.6 Kah nussohh8wunomp k8sh8óog wutch Egypt: kah kuppeyáumwop kehtahhannit, kah wut-Egyptiansog n8swehtahwopanneg k8sh8woh, nashpe C(h)aritsash, kah na8mukqutcheg horsesoh en mishque ketahhannit.
24.7 Kah mauunitteauahettit Lord, ponam pohkeni nashaue kenaau kah Egyptiansog, kah wunuhkukkomwaheuh keitoh kah upputtogg8whon, kah kuskesuk8oash naumwog ne asee ut Egypt, kah sepe kutayimw8 touohkomukqut.
24.8 Kah kuppás8unumwop wutohtuóont Amoritsog neg wadohkitcheg ogkomut Jordan kah kutayeuuhkonuk8ôog kah kuttinnumauunaoh ut kenutcheganit, onk woh kutohtomw8 wutohkéeu, kah nuppaguanopanneg wutch anaquabeog.
24.9 Neit Balak wunnaumonuh Zippor Moabe ketass8t neepau, kah ayeuuhkonau Israeloh. kah ann8team8 kah wehkomau Balaamoh wunnaumonuh Beer kummatanumukqunnaóont.
24.10 Qut matta nunn8tauóh Balaam, newajeh nano wunánumukqueóg, nemehkuh kuppohquo(h)whuninnumwop wutch wunnutcheganit.
24.11 Kah kukqushkodteamwop Jordan, kah kuppeyaumwop Jericho, kah Jerichoe wosketompaog, kutayeuuhkonuk8wópanneg, Amoritsog, kah Perisitsog, kah Cananitsog, kah Hittitsog, Girgashitsog, kah Hivitsog, kah Jebusitsog, kah nupponopanneg kenutchegan8óut.
24.12 Kah nutann8nomp aóhkeom8 ut anaquabeog, noh ama8hkauomp wutch anaquabeóg, neesuog Amoritse ketass8tamwog, matta nashpe kuttogkodteg, asuh nashpe kutohtomp.
24.13 Kah kittinumauonumw8 ohke, ne matta wadtanakauseogkup, kah keihtotanash nish matta ayimeuógkupash, kah kutayinneaoash, kummeetsimw8 wutch weenominneohtekonash, kah olive chippinneutunkash nish matta ohketeauogkupash.
24.14 Newutche yeuyeu qusheuk Jehovah kah wowussum8k nashpe pahketaháonk kah wunnamukutyeuuk, kah amaun8k manitt8og neh k8sh8wóog wousamáhetteupoh ogkomáe tomogkonit, kah ut Egypt, kah woussum8k Jehovah.
24.15 Kah unnantamóg ne matchit wosuwsumónat Jehovah, pepénok yeu kesukok howan waussumóg: uttoan Manitt8og neh k8sh8wóog waussumáhettuppoh, neg ogkomut tomogkonit, asuh ummanitt8m8uh Amoritsog, neg wutohtuóont wadohkéog: qut nen kah néek n8wowussumómun Jehovah.
24.16 Kah missinninnuog namp8hamwog kah n8waog, qutteihteaj God nutohquanumónanonut Jehovah, n8wowussumóanônut onkatogig manitt8og.
24.17 Newutche Jehovah kum Manitt8mun noh kuhkuhkuk8unukqun, kah n8shunonog wutch ohkit Egypt, wutch Missinnae komkukqut, kah noh asepash yeush magogish kuhkinneusuongash, ut nunnaum8ónganonut, kah n8wadchanukqun ut wame mayut ne aóog, kah wame kenugk missinninnuut neg pannuppukkauogkutcheg.
24.18 Kah Jehovah ama8hkauau wame missinninnuh wutch anaquabeog, neg Amoritsog neg wadohkitcheg ne ohkeit: nenawun wonk n8wowussumomun Jehovah, newutche noh kum-Manitt8mun.
24.19 Kah Joshua unnau missinninnuh, mátta woh k8wowussumômw8 Jehováh: newutch noh wunneetupanatamwe God, noh m8summuae Manit, matta kutahquontamunkou kuppanneusseongan8oash, asuh kummatcheseonganóoash.
24.20 Ahquanumog Jehovah, kah wowussumóg penôwe Manitt8wog neit pish quinnuppeu, kah k8woskhukkou, kah kummohtupánukou, mahche wunnenehikqueôg.
24.21 Kah missinninnuog unnaog Joshuahoh matta, qut n8wowussumómun Jehovah.
24.22 Kah Joshua unnau missinninnuh, k8wauwaonomw8 kuhhogkaóog, kuppépenunkou Jehovah wowussumónat, kah nug n8waog, n8wauwómun.
24.23 Newutche yeuyeu, amaun8k penowe Manitt8og neg kenugke kuhhogkaóut, kah mosogqunnumók kuttahh8oash en Jehovah ut um-Manitt8m8uh Israel.
24.24 Kah missinninnuog unnaog Joshuahoh, Jehoveh num Manitt8mun, n8wowussumo(m)un, kah 8wadtauatonkqussuonk n8swehtamumun.
24.25 Neit Joshua wunn8wáog missinninnuh ne kesukok, kah upponumauo(h) kuhk8waonk, kah kukquttumóonk ut Shechem.
24.26 Kah Joshua wussukhum yeush kutt8wongash, naumatue wussukwhonganit God, kah neemunum mishikqussuk, kah na uponamun, agwe n8timusset, ne kishke wunneetupanatamwe komukqut Jehovah.
24.27 Kah Joshua unnáu wame missinninnuh, kusseh, yeu qussuk pish k8wauwáonukqunnan, newutche n8tunkquot wame wuttinn8waongash Lord, nish ánukqueógkupash: newaj pish wauwaónukqueóg, ishkont kukkuhkonn8wáonómw8 kum-Manitt8mw8.
24.28 Neit Joshua wuttinánumuh missinninnuh monchek, nishnoh wosketomp ut wutohtoonganit.
24.29 Onk n$nih, mahche yeu nnag, Joshua wunnaumonuh Nun, wuttinneumoh Jehovah nupp8oh, nequt pasuk8e kod[]umwohkog, kah piog.
24.30 Kah nag upposekinóuh, ut sussippoi wutohtoonganit, ut Timnath-serah, ne Ephraime wadchuut, nanumm?yeu 8wadchumut Gaash.
24.31 Kah Israel woussumau Jehovah nisahtepomantog Joshua, kah nisahtepomantamwéhetiit Eldersog neg anue pomantam8moncheg Joshuahoh, kah neg wahtunkeg wame wutanakausuongash Jehovah, ne áseanshunk Israeloh.
24.32 Kah wuskonash Joseph, nish wunnaumonuh Israel sohwuttauwunnutcheh wutch Egypt, nag upposekinóuh Shechem, ut kodchuhkeohkeit, ne Jakob adtóomomp wunnaumonuh Hamor, 8shoh Shechem, wutche nequt pasuk8unnaái silver, kah 8tohtauonganin wunnaumonuh Joseph.
24.33 Kah Eleazer wunnaumonuh Aaron nupp8 kah upposekinôuh wadchuut, ne wadtaumaiog Phineasut wunnaumonuh, ne anumauut ut Ephraime wadchuut.
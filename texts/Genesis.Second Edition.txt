1.1 WEske kutchissik ayum GOD Kesuk & Ohke.
1.2 Kah Ohke mômatta kuhkenauauneunkquttinn8 kah monteagunninno, & pohkenum woskeche m8nôi, kah wun Nashauanit8moh GOD popomshau woskeche nippekontu.
1.3 Onk n8wau GOD, Wequaiaj, kah mô wequai.
1.4 Kah wunnaumun GOD, wequai ne en wunnegen: Kah wutchadchaube ponumun GOD noeu wequai kah nôeu pohkenum:
1.5 Kah wutussowetamun GOD wequai Kesukod, kah pohkenum wutussowetamun Nukon: kah mô wannonk88k kah mô mohtompog negonne kesukod.
1.6 Kah n8wau GOD Sepakehtam8udj nôeu níppekontu, kah chadchapem8udj nashauweit nippe wutch nippekontu.
1.7 Kah ayimup GOD sepakehtamóonk, kah wutchadchabeponumunnap nashaueu nippe agwu, uttiyeu agwu sepakehtamóonk, kah nashaueu nippekontu uttiyeu ongkouwe sepakehtamôonk, kah mónko n$nih.
1.8 Kah wuttissoweetamun GOD sepakehtamóonk Kesukquash, kah mô wunnonk88k, kah mô mohtompog nahohtoeu kesukok
1.9 Kah n8wau GOD moém8idj nippe ut agwu kesukquash pasukqunnu, kah pahkemoidj nanabpeu, kah mónkô n$nih.
1.10 Kah wuttissoweétamun GOD nanabpi Ohke, kah móém8 nippe wuttissowe[t]amun Kehtoh, & wunnaumun GOD ne en wunnegen
1.11 Kah n8wau GOD d[t]annékej ohke moskeht, moskeht skannémunú8k skannémunash, kah metchummué mehtugquash meechummu8k meechummuonk nishnoh pasuk neane wuttinnussuonk, ubbuhkuminu8k ut woskeche ohke, kah mónkó n [n]ih.
1.12 Kah ohke dtannegeuup mosket, kah mosket skannemunnú8k skannemunash, nish$noh pasuk [n]eane wuttinnussuonk, kah mehtug meechummu8k, ubbuhkumminu88k wuhhogkat nishnoh pasuk neane wuttinnussuonk, kah wunnaumun GOD ne en wunnegen
1.13 Kah mo wunnonk88k, kah mo mohtompog shwekesukod.
1.14 Kah n8wau GOD, Wequananteganuohettich ut wussepakehtam8onganit kesukquash, kah pohshehettich ut nashauwe kesukod, kah ut nashauwe nukkonut, kah kukkineasuonganuhhettich, kah utt8cheyeuhettich, kah kesukodtu8wuhhettich, kah kodtumm8owuhhettich.
1.15 Kah n$nag wequanantéganuóhettich ut sepaketam8wongane kesukqut wequasumóhettich ohke, onk mo n$nih.
1.16 Kah ayum GOD neesunash missiyeuash wequanantéganash, wequananteg mohsag nananum8m8 kesukod, wequananteg peasik nananum8m8 nukon, kah anogqsog.
1.17 Kah uppònuh GOD wussepakehtam8onga[n]it kesukquash, woh wequasumwog ohke.
1.18 Onk woh wunnananumunneau kesukod kah nuhkon, kah pohshem8 nashaueu wequaé, kah nashaueu pohkenum, kah wunnaumun GOD ne en wunnegen
1.19 Kah mô wunnonk88k kah mô mohtompog yaou quinukok.
1.20 Kah n8wau GOD, M8nahettich nippekontu pomantamwae pomomutcheg, kah puppinshauussog pumunahettich ongkouwe ohket woskeche wussepakehtam8onganit kesukquash.
1.21 Kah kezheau GOD matikkenunutcheh P8tâopòh, kah nishnoh pomantamoe óâas noh pompâmayit uttiyeug m8nacheg nippekontu, nishnoh pasuk neane wuttinnussuonk, kah nishnoh 8nuppohwhunin puppinshaash, nishnoh pasuk neane wuttinnussuonk, kah wunnaumun GOD ne en wunnegan.
1.22 Kah 8nanumoh nahhog GOD n8wau, Mshéneetuónittegk, kah muttaan8k, kah numwapegk nippe ut kehtohhannit, kah puppinshasog muttaanhettich ohket.
1.23 Kah mo wanonk88k kah mo mohtompog napanna audtahshikquinukok.
1.24 Kah n8wau GOD, Pas8waheonch ohke pomantamwaeu oáos, nishnoh pasuk neane wuttinnussin, neetassuog, pamayecheg kah puppinashimwog ohkekontu, nishnoh pasuk neane wuttinnussin kah monko nnih.
1.25 Kah ayeuau GOD puppinnashimwoh ohkekontu neane wuttinnussuongan8, kah netassu neane wuttinnussuongan8, kah nishnoh paumayit woskeche ohkekontu neane wuttinnussuongan8, kah wunnaumun GOD ne en wunnegen.
1.26 Kah n8wau GOD, Ayeuontuh, wosketomp neanséog kah kutogqunneunkqussuonkanunnónut, kah nanawunonch namohsog kehtohhannet kah puppinshaussog kesukqut kah puppinashimwussog, kah wame ohke kah nishnoh oéas pomompagit woskeche ohket.
1.27 Kah kezheau GOD woskeetompuh ut nehenwonche wuttinussuonganit, wuttinnussuonganit GOD wuttinne kezheuh nahoh, woskytomp kah mittamwossis ukkesheuh nahog.
1.28 Onk 8nanumuh nahog GOD, & wuttinuh nahog GOD, Mishenetuonitteg, monagk, kah muttaan8gk ohket, kah m8stao8gk, kah nanaaun8k namohsog kehtahi annit kah puppinshaussog mamahchekesukqut, kah wam puppinashimwussog paumayitcheg ut woskeche ohket.
1.29 Kah n8wau GOD Kusseh kittinnummaunumw8 nishnoh moskeht skannemunnu8k skannemunash uttiyeu woskeche wame ohket kah nishnoh matug dtannegkuk meechum ubbuhkumin88k ubbuhkuminash, woh kummeechumw8.
1.30 Onk wame puppinnashimwog ohkekontu, kah wame puppinshaas mamahchekesukqut, kah nishnoh uppumompagen pomantog ohket woh meechwog nishnoh oshquashqui moskeht, kah monkô n$nih.
1.31 Kah wunnaumun GOD nishnoh teaug mahche kesteunk, kah kusseh mo ahche wunnegen, kah mo wunonk88k kah mo mohtompog nequtta audtashikquinukok.
2.1 YEU ne kesteounah kesukquash kah ohke, kah wame ne adtahsehettit.
2.2 Kah nesausuk audtashikquinukok pakodjteau GOD wutanakausuonk ne ayik, kah anwosin nesausuk audtashikquinukok, wutch wame wutanakausuonganit ne kesteunk.
2.3 Kah GOD onantam nesausuk audtashikquinukok kah 8t8wóntamun: newutch neit anwohsin wutch wame wutanakausuonganit, ne GOD kesteunkup kah ayikup.
2.4 Yeush wutonseongash kesukquash kah ohke, nag kesteomuk: ne kesukok Jehovah Manit kesteunk ohke kah kesukquash.
2.5 Kah nishnoh ohketeamuk ut ohteakonit negonne asquam ahken8g; kah nishnoh mosket ut ohteakonit asq nekinninn8g: newutche Jehovah Manit asq sokenonukontam8g ohke, kah matta mo wosketompainoh woh wanteunk ohke.
2.6 Qut ouwan waápu wutch ohkekontu, kah wutadtippidto wame woskeche ohkeit.
2.7 Kah Jehovah Manit kenaihéau wosketompuh wutch nunnobohteaóuut, & wunnashaumuh ut wutchanit pomantamóe nashauonk, kah wosketomp mo pomantamwae keteahogkôunnu.
2.8 Kah Jehovah Manit ohkehteau tanohketeaonk ut Eden wutchepwéou: kah ne upponun wosketompuh neh kahkenaiheaumpoh.
2.9 Kah Jehovah Manit wunneketeaouun wutch ohkekontu nishnoh mahtug ne wanompamukquok, kah wunnegen meechinat: kah mahtug pomantamôe ut noeu adtanohketeamuk, kah mahtug nashpe woh wahteómuk wa[n]egik kah machuk.
2.10 Kah seip wutchishau Eden wadtattippadtunk tanohketeaonk, kah na wutch pohpohchahsheau yauontupaé.
2.11 Negonohtag hettamun Pison, ne quanupishunk wame ohkeet Havilah, na ohtag gold.
2.12 Kah gold ne ohkit wunnegen, ne ohteau Bdellium kah Onyx qussuk.
2.13 Onk nahohtoe saip ussowetamun Gihon ne quanupishunk wame ohke Kush.
2.14 Nashwinnú8k seip hettam[u]n Hiddekel, ne aushunk wutchepwuou Assyria, kah yauunnú8k seip Euphrates
2.15 Onk Jehovah Manit neemunau Adam kah upponuh tanohketeaonganit Eden, 8nteauunat, kah wunnanauwehteauunat.
2.16 Kah Jehoveh Manit unnan8nau wousketomp[u]h, n8wau, Nishnoh mahtug ye[-] tanohketeaonganit woh meech8an kummeechin.
2.17 Qut ne mahtug nashpe woh wahteómuk wanegik kah machuk matta woh kummeech8un, newutche ne kesukok meech8an nupp8e pish kenup
2.18 Onk Jehoveh Manit n8wau, Matta wunnegenninno wosketomp wunnonsiin, nutayimau aninnohsuénuh nagum ut anaquabit.
2.19 Onk wutche ohkekontu Jehovah Manit kenaiheau nishnoh pasuk puppinashimwoh ut ohteakonit, kah nishnoh puppinshaas mamahchekesukqut, kah nag uppaudtaôunuh Adam, kodnaum uttoh ahunont, kah Adam uttoh anont nishnoh ôâas uppomantamun, ne wuttissowesin.
2.20 Onk Adam 8wesuonganuhkauau wame netasu kah puppinshausoh mamahchekesukqut, kah nishnoh puppinashim ut ohteakontu, qut na matta nameheon anninohsuae[n]in, woh [m]umungqutcheh Adam.
2.21 Onk Jehovah Manit Adamwoh aninnumauau kussukkouéonk kah koueu, kah wunneemunumauoh pasuk wuhpeteog, kah wonk yeânunumun weyaus wonk nompe.
2.22 Onk ne muhpeteog Jehovah Manit neemunuk wutch wosketompaut, 8tcheun mittamwossissoh, kah uppas8oh wosketompaut
2.23 Onk Adam n8wau, Yeuoh yeuyeu wuskon wutch n8skon, kah weyaus wutch n8weyaus, pish hennou Ishah, newutche wuttinau wosketompaut.
2.24 Ne wajeh pish wosketomp nukkonont 8shoh kah okasoh, kah pish weetomau ummittamwussoh, kah nag pish pasukqunnu8 weyaus8
2.25 Onk neeswe poskussuog wosketomp kah ummittamwossoh, kah matta akodchuog.
3.1 WOnk ask8k m8cheke wunnompewussu onk neg wame puppinashimwog ohkekonit, neh Jehovah Manit keshaumpoh, kah unnau mittamwossissoh, Nux, wussinneas GOD, matta woh kummeech8h nish$noh pasuk mahtug tanohketeaonganit.
3.2 Onk mittamwossis unnau ask8koh, woh nummeechumun mahtugque ummeechummuongash tanohketeaonganit.
3.3 Qut ne mahtug ummeechummuonk noeu tanohketeaonganit, GOD n8wop, Matta woh kummeechunneau, asuh woh mat kummissunnum8unneau ishkont kenupm8.
3.4 Onk ask8k unnau mittamwossissoh, M[a]tta woh nupp8e kenupp8.
3.5 Newutch GOD 8wahteoun, ne kesukok meechóg, neit woh kuskesuk88ash woshweemoash: kah woh kenaau onatuh manitt8og, wahteouun wa[n]egik kah machuk.
3.6 Neit mittamwossis nag ne in wunnegen mahtug meechinat, kah wunnegen nohen moneaumunneat, kah mahtug ukkodtantamunat ne waantamwahukquitt neemunum ummeechummuonk, kah ummeechin: kah wonk wuttinnumaun wasukeh weeche, onk ummeechinnin.
3.7 Onk nag wuskesuk88ash neeswe woshweem8ash, kah wahteauog upposkissuonggan8: kah montogkukquomoog figse wunnepogquosh, kah nish wutadtshwhunuhkonnaoash wutch wuhhogkaoh.
3.8 Onk n8tamwog 8wadtauatongqussuonk Jehovah Manit pamwushadt tanohsketeaonganit tohkokquok: neit Adam kah ummittamwussoh puttogqueog wutch anaquabit Jehovah Manit, ut kenugke mahtugquekontu tanóhketeaonganit.
3.9 Onk Jehovah Manit wehkomau Adamoh kah wuttinuh, Toh kutapin.
3.10 Onk n8wan n8tamon k8wadtauatonkqussuonk ut tanohketeaonga[n]it, neit n8wabesip, newutche nupposkis, kah nupputtogquem
3.11 Onk wuttinuh, Howan kummishamungqun kupposkissuonk? sun kummeech mahtug ne quohtinnunump matta woh kummeech8unat?
3.12 Onk wosketomp n8wau, Mittamwossis ne anumaiyean n8weetomuneat nuttinnumuk mehtug, kah nummeechinap.
3.13 Onk Jehovah Manit unnau mittamwossissoh teaguas yeu ásean ? kah mittamwossis n8wau, Ask8k nutass8kekomuk, kah nummeechinap
3.14 Onk Jehovah Manit unnau ask8koh, Newutche yeu kummahche ussen, kutunkquánumug m8cheke onk wame neg neetasuog, kah m8cheke onk nishnoh puppinashim ohteakonit: kenogkis kuppomushohtou, kah puppissi pish kummeech tisohkepomantaman
3.15 Onk nupponum sekeneadtuonk nashaue ken, kah mittamwossis, kah nashaue k8skannemunit, kah 8skannemunit: nagum pish sukquihtham kuppuhkuk, kah pish kussukquttahhamau wogquan
3.16 Kah mittamwossissoh unnau, M8chekehteoe numm8chekehteoh kutonkquommomm8onk, kah k8wompequauonk: onkquommomwe pish keneecham. kah pish kukkodtanum kasuk, kah pish kenanauwunuk
3.17 Kah Adamwoh unnau, newutche kukkéiketam 8wadtauatonkqussuonk kummittumwussis, kah kummeech mahtug uttiyeu quohtinunomp, anon, Matta woh meech8un: ohquoantam[u]n ohke wutche ken, onkquommomwe pish kummeechin tisohkepomantaman.
3.18 Kah asinekôsog, kah kogkóanogkohquohh8waog pish tannetuog kuhhogkat: kah pish kummeech moskeht ohteakonit.
3.19 Kussittanamwe woh kummeech petukqunn[e]g, nô paje quashkean ohkekontu: newutche nawutch k8tenitteanah, newutche kuppuppissiyeu, kah pish kukqushkem en puppissiye[u]ut.
3.20 Onk Adam ussowenau ummittamwussoh Eve, newutche wame okasuoh pomantogig.
3.21 Onk Jehovah Manit wutayimauoh hahk8née hogk8unash Adam kah ummittamwus, kah wutogquonnoh nahog.
3.22 Onk Jehovah Manit n8wau, Kusseh, wosketomp kuttinnugqun, wahteunk wanegik kah machuk, kah yeuyeu ishkont summagunuk wunnutcheg, kah neemunuk pomantamoe mahtug, kah woh ummeechin, onk woh micheme pomantam.
3.23 Newutche Jehovah Manit, wussohwohkonuh wutch ta[n]ohketeaonganit Eden, onk woh woutea[u] ohke, ne waj neemunómukup
3.24 Nemehkuh soh8hkauau wosketompuh, onk upponau Cherubimsog nogquou wutchepwáou wutch tanohketeaonganit Eden, kah nashqunáeu togkodteg, ne nishnoh aum8, nanea[i]teunk ummay pomantamoe mahtug.
4.1 ONK Adam waheau Eveoh ummittamwussoh, kah wompequôou, kah neekheau Kainoh, kah n8wau, Nutattumun wosketomp wutch Jehovahut.
4.2 Kah wonk neehheau weematoh Abel, kah Abel assamau sheepsoh, kah Kain 8nehteaun ohke.
4.3 Onk nôad nnih8p Kain paudtoou ummeechummuonk ohke ummagunat en Jehovahut.
4.4 Kah Abel noh wonk pas8au ummohtommegitteomoh wunneetasuut, kah weeis ne na ohtag, kah Jehovah tapeneámaau Abeloh kah ne umm[i]g8onk.
4.5 Qut matta tapeneauoou Kainoh, kah ne ummag8onk, kah Kain m8cheke musquantam, kah musquaneunkqussu.
4.6 Kah Jehovah unnau Kainoh, Tohwutch musquantaman? kah tohwutch musquene[-]unkqussean?
4.7 Wunnesean, woh mo kuttapeneonteoh? kah matta wunnesean, matcheseonk sepshin squoantamut: kah pish k8t8ánumuk, onk noh pish kenanawun.
4.8 Kah Kain keket8hkauau Abeloh weematoh, onk n$nih, aphettit ohteakonit, Kain neepauwehtauau weematoh Abel, kah wunnushoh.
4.9 Kah Jehovah unnau Kainoh, Uttiyeuoh Abel keemat? kah n8wau, Matta n8wahheoh nen neemat woh n8wadchan?
4.10 Kah n8wau, Toh kutussem? 8wadtauatonkqussuonk keemat 8sqheonk nummauunnitteunk wutch ohkekontu
4.11 Onk yeuyeu ken kutôhquanumit wutch ohketontu, noh wohshinuk wutt8n attumunuk8sqheunk keemat wutch kenutcheg[a]nit.
4.12 Wunnehteauan ohke yeu wutche onk yean, matta pish kittinnumunkou ummissetuonk, pish k8semewaénu, kah kukkogkeompaénu ut ohkeit.
4.13 Onk Kain unnau Jehovahnoh, Nussasamatahwhutteaonk missi anue onk ne woh wodskinum.
4.14 Kusseh, kussohh8kah yeu kusukok wutch woskeche ohkit, kah wutch kuskesukqut pish nutattashit, kah pish n8semewaénu kah nukkogkeompaénu ohkeit: onk pish n$nih nishnoh howan namhukqun pish nunnushik.
4.15 Kah Jehovah wuttinuh, Newutche, howan nashont Kainoh, pish an8tauau nesausuk tahshit nompeu: kah Jehovah ponamauau kuhkinneasuonk Kainoh, ishkont naméheahettit, woh wunnushouh.
4.16 Onk Kain sohham wutch anaquabit Jehovah, kah wutohtu ohkeit Nod wutchepwáou wutch Eden.
4.17 Onk Kain waheau ummittamwussoh, kah wompoquoóu kah neechau Enoch kah ayim otan kah ussowetam otan ne asowesunit wunnaumonuh Enoch.
4.18 Kah Enoch wunnaumonaeu Iradoh, kah Irad wunnaumonaeu Mahujael, kah Mahujael wunnaumonaeu Methusael, kah Methusael wunnaumonaeu Lamech.
4.19 Onk Lamech nes8kauau, pasuk ussowesu Adah, onkatuk ussowesu Zillah.
4.20 Onk Adah nekheau Jabal, noh wut8shin neg wodohkutcheg weetuòmut, kah wunneetasum8wog.
4.21 Onk weemat ussowenau Jubal noh mo wut8shín neg nohtôepequacheg Harp kah Organ.
4.22 Kah Zillah neechau Tubal-kain kuhk8tomuhteaenin noh ayig wompuhshog, kah m8oshog: kah ummussesoh Tubal-kain Naamah.
4.23 Kah Lamech unnau ummittamwussoh Adah kah Zillah, N8tam8k nuttinn8waonk, kenaau ummittamwossoh Lamech, kukkeitam8k nukkeket8kaonk, newutche nunnush wosketomp kod woskehit, kah wuskenin toh kodnehit.
4.24 Kain an8tauwanshit nesausuk tahsheu wunnamuhkut Lamech nesusuk tahshinchag tahsheu kah nesausuk
4.25 Kah Adam waheau wonk ummittamwussoh, kah neeshau wunnaumonuh, kah wuttissowenuh Sheth, newutche GOD nuttinnumunk onkatogke wuskannem nompe Abel, Kain nohshompoh.
4.26 Onk Sheth wunnaumonaeu, kah wuttissowenoh Enos, kah ne wutche kutche wosketompaog wehquetumwog 8wesuonk Jehovah.
5.1 YEu wussukwhongane uppumetuongash Adam, ne kesukok GOD kezheunt méssinninnúh wuttinheuh wutogqunneunkqussinneat Godut.
5.2 Wosketomp, kah mittamwossissoh ukkezheuh: kah 8nanumuh kah wuttissowénuh Adam, ne kesukok kezhit.
5.3 Onk Adam nequt pasuk8we kah nishwinchag kodtumwohkog, wunnaumonáeu nehenwonche, wutogqunneunkqussuongano, kah neánusit; kah wuttissowenuh Sheth.
5.4 Kah ukkesuk8ash Adam, mahche neekit Sheth, shwosuk tahshit pasuk8we kodtumm8, kah neit wunnaumonaeu, kah wuttoneu.
5.5 Kah wame kesukodtash uppomantamoonk Adam, pasuk8gun tahshit pasuk8we kodtumwae, kah nabo shwinchag, kah ne wuttit nuppun.
5.6 Kah Sheth pomantog nequt pasuk8we kodtumwae, kah napanna tahshit kodtummo, neit wunnaumonaeu Enosh.
5.7 Onk Sheth pomantam mahche neekit Enosh, shwosuk tahshit pasuk8owe kodtumwáe, kah nesausuk tahshit kodtumwae, kah wunnaumonaeu, kah wutôneu.
5.8 Onk wame kesukodtash uppomantamóonk Sheth, pasuk8gun tahshit pasuk8wé kodtumwae, kah nabo neese kodtumwae neit nupp8.
5.9 Onk Enosh pomantog pasuk8gun tahshi[n]chage kodtumwae, neit wunnaumonaeu Kainan.
5.10 Onk Enosh pomantam mahche neekit Kainan shwosuk tahshit pasuk8we kódtumwae, kah nabo napanna tahshit kodtumwae kah wunnaumonaeu kah wuttoneu
5.11 Onk wame kesukodtash uppomantamóonk Enosh pasuk8gun tahshit pasuk8we kodtumwae, kah napanna tahshit kodtum[-]wae, neit nupp8.
5.12 Onk Kainan pomantog nesausuk tahshinchage kodtumwae, neit wunnaumonaeu Mahalaleel.
5.13 Onk Kainan pomantog mahche neekit Mahaleel shwosuk tahshit pasuk8we kodtumwae, kah yauonchage kodtumwae, kah wunnaumonaeu kah wuttoneu.
5.14 Onk wame kesukodtash uppomantamóonk Kainan pasuk8gun tahshit pasuk8we kodtumwae, kah piukque kodtumwae, neit nupp8.
5.15 Onk Mahalaleel pomantog nequtta tahshinchage kodtumwae kah nap[a]nnatahshit kodtumwae, kah wunnaumonaeu Jared.
5.16 Onk Mahelaleel pomantam mahche neekit Jared, shwosuk tahshit pasuk8we kodtumwae, kah nishwinchage kodtumwae, kah wunnaumo[n]aeu kah wuttóneu.
5.17 Onk wame kesukodtash uppomantamóonk Mahalaleel shwosuk tahshit pasuk8we kodtumwae, kah pasuk8gun tahshinchage kah napanna tahshit kodtumwae, neit nupp8.
5.18 Kah Jared pomantog nequt pasuk8we kodtumwae, kah nequtta tahshinchage kah neese kodtumwae, neit wunnaumónaeu Enoch.
5.19 Onk Jared pomantam mahche neekit Enoch shwosuk tahshit Pasuk8we kodtumwae, kah wunnamonaeu kah wuttoneu.
5.20 Onk wame kesukodtash uppomantamóonk Jared pasuk8gun tahshit pasuk8we kodtumwae nequtta tahshinchage kah neese k8dtumwae, neit nupp8.
5.21 Onk Enoch pomantog nequtta tahshinchage kah napanna tahshit kodtumwae, neit wunnaumónaeu Methuselah.
5.22 Onk Enoch weeche pomushau GOD, mahche neekit Methuselah, nushwudt pasuk8we kodtumwae, kah wunnaumonaeu, kah wuttoneu.
5.23 Kah wame kesukodtash uppomantamoonk Enoch nishwudt pasuk8we kodtumwae, nequtta tahshinchage, kah napanna tahshit kodtumwae.
5.24 Kah Enoch weeche pomushaumau GOD: kah matta na wutápein newutche GOD wunneemunuh.
5.25 Kah Methuselah pomantog nequt pasuk8we kodtumwae, kah shwosuck tahshinchage, kah nesausuk tahshit kodtumwae neit wunnaumonaeu Lamech.
5.26 Kah Methuselah pomantam mahche neekit Lamech nesausuk tahshit pasuk8we kodtumwae, shwosuk tahshinchag, kah neese kodtumwae, kah wunnaumonaeu, kah wuttóneu.
5.27 Kah wame kesukodtash uppomantamôonk Methuselah pasuk8gun tahshit pasuk8we kodtumwae, kah nequtta tahshinchag kah pasuk8gun tahshit kodtumwáe, neit nupp8.
5.28 Onk Lamech pomantog nequt pasuk8we kodtumwae shwosuk tahshinchag kah neeswe kodtumwae, neit wunnaumonaeu.
5.29 Onk wuttussowenuh Noah, an8wadt, Yeuoh pish kittinne kuttaphukqun neannag kutanakausuonganun, kah wussauanum8ongan8 kenutcheganonog, newutche ne ohke Jehovah ohquanéttogkup.
5.30 Onk Lamech pomantam mahche neekit Noah, napanna tahshit pasuk8we kodtumwae, pasuk8gun tahshinchag, kah napanna tahshit kodtumwae: kah wunnaumónaeu, kah wuttoneu.
5.31 Kah wame kesukodtash uppomantamóonk Lamech, nesausuk tahshit pasuk8we, nesausuk tahshinchag, kah nesausuk tahshit kodtumwae, neit nupp8.
5.32 Kah Noah napanna tahshit pasuk8we kodtumwohkog, neit Noah wunnaumonaeu Shem, Ham, kah Japhet.
6.1 ONk n$nih wosketompaog n8che monahettét ut woskeche ohkit, kah wuttonuog.
6.2 Wunnaumonuh GOD nauáog wuttônoh wosketompaog wanétuog, kah 8wetéômouh neh wame pepenahetticheh.
6.3 Onk Jehovah n8wau, Nunnashauanitt8m matta pish nagwutteaeu achu8hkoóog missinninnuh, newutche noh webe wonk weyausu8: qut oh[e]h ukkesukkodtumash pish nequt pasuk8we kah neesneechég kodtumwae.
6.4 Na mo mágosketompóou ut ohkit, onk yeuyeu: onk ompetak wunnaumonuh GOD weetoaméhettit wosketompaog wuttón8oh onk neekheahettit neg masugkenuppanneg, n8ad ussowesupanneg, wa[e]nnomutcheg.
6.5 Onk Jehovah wunnaumun ummatcheseonk wosketomp missi ut ohkit, kah nishnoh missantam8e wuttenantamoonk, ut wuttahut, we[b]e matchit asekesukokish.
6.6 Onk Jehovah aiuskoiantam ukkzheônah wosketompuh ut ohket, kah neuanatamup ut wuttahuh.
6.7 Kah Jehovah n8wop, Pish nuppaguanóog missinninnuog, neg kezheagkuppanneg, wutch woskeche ohket: missinnin kah puppinashim, kah pohpomompakecheg, kah puppinshasog, mamáchekesukqut, newutche nut[t]iuskoiantam nukkezheanaoh.
6.8 Qut Noah nameheau kitteamontoeánittuonk anaquabit Jehovah.
6.9 Yeush uppometuongash Noah: Noah sampweusseaen, kah pannuppu wunneetou ut uppometuonganit, Noah weeche pomushaumau GOD.
6.10 Kah Noah shwinnaumonáeu Shem, Ham, kah Japhet.
6.11 Kah ohke anit ut anaquabit GOD: kah ohkenumwohteau woskehuwaonk.
6.12 Kah GOD monenaum ohke, kah kusseh anit newutche wame weyaus anisteou ummay ut ohkit.
6.13 Kah God unnau Noahoh, 8wóhkukquossunin wame weyaus péyaum8 anaquabeh, newutche ohke numwohteau woskehittuonk nashpe nagoh: kah kusseh, pish nuppaguanoog wutch ohkekontu.
6.14 Ayimau kuhhog Ark, wutch Gopher mahtugquash woh kutayim chachaupukhausu ut Arkut: kah pish kuppittukontamun wutch ánomut, kah woskeche pittu.
6.15 Onk yeu pish kuttinteauun: nissahteag Ark pish nishwudt pasuk8we ishquonogkodt, kah neanóhquekiskag nepannatahshinchag-ishquonogkodt, kah ne an8hque sp8nogkog shwinchag-ishquonogkodt.
6.16 Pish kutayim kenogkoneg in Arkut, kah ut nequtishquonogkodt en wohkummasuwayeu pish kukkesteoun: kah wusquoant ut Arkut pish uhquáe kupponamun, negonohtag óhquann8nog, nahohtoohtag, kah nashwunnu8ug pish kutayim.
6.17 Kah kusseh nen, kusseh neen, nuppaudtoh tomogkon ut ohket pagwatauunat wame weyaus, neg pomantamwe nahnahshoncheg wutch agwe kesukqut: kah nishnoh teaug ne ohtag ohket pish nupp8m8.
6.18 Qut ken kummenuhketeoush n8n8waonk: kah pish kuppetutteaum ut Arkut, ken, kah kenaumonog, kah kummittamwos, kah kenaumonog ummittamwussuoh weeche ken.
6.19 Kah nishnoh ôaas uppomantamun, wame weyaus, nishnoh neesuog woh kuppas8oog ut Arkut, onk woh kenanaéheoog uppomantamunnaoont weeche ken: pish nompaiyeu8, kah squaiyeu8.
6.20 Puppinshasog neanussehettit, neetasuog neanussehettit, nishnoh pomompakit ut ohkekontu, neanussehettit, nishnoh neesuog pish kuppeyauquog, kenanaiheoog, onk woh pomantamwog.
6.21 Kah neemunush ken wame ne woh meechumuk, kah pish kummukkinnúmun, kah pish meetsuonganú8 wutche ken kah naghog.
6.22 Kah ne wuttusen Noah ne wame GOD anann8nomp, ne wutussen.
7.1 ONK Jehovah unnau Noahoh, peyaush ken, kah wame neadtahshineog, en Arkut, newutche kenaush sampwesseaen ut anaquabeh, yeu pometuonkauit.
7.2 Nishnoh uppahkesin puppinashim pish keneemun nehnesausuk tahsheu, nompashim kah squashim: kah nishnoh matta uppahkesein puppinashim, nehnees88og, nompashim kah squashim.
7.3 Netatup puppinshasog mamachekesukqut, nesausuk hettahsu8og, nompahshaas kah squashaas, onk woh pomantam8m8 8skannemunnu ut woskeche ohohket.
7.4 Newutche mahche nesausuk tahshikquinukok, nussokanonteam ut ohkeit yauonchagkodtash kesukodtash kah yauonchagodtash nukonash: kah nishnoh oaas kezheagkup, nuppaguanoog wutch woskeche ohkeit.
7.5 Kah Noah wutussan wame neanunn8nont GOD.
7.6 Kah Noah nequtta tahshit pasuk8we kodtumwohkom, tomogkog yeuut ohkit.
7.7 Kah Noah petutteau, kah wunnaumonuh, kah ummittamwussoh kah wunnaumonuh ummittamwussuoh, weeche en Arkut, newutche nippe tomogkon.
7.8 Uppahkesin puppinashim, kah matta uppahkesein puppinashim, kah puppinshaog, kah nishnoh oaas pomompagit woskeche ohkeit.
7.9 Nehneese petutteaog Noahut en arkut, nompaas kah squaas, neanun8nomp GOD Noahoh.
7.10 Onk n nish mahche nesausuk audtahshikquinukok neit nippe tomogkon ut woskeche ohket.
7.11 Nequtta tahshit pasuk8we kodtumwáe, pomantog Noah, nahohtôeu nepauz, nabo nesausuk audtahshikquinohhog nepauz ne kesukok, wame tohkekomuash quogquononogkogish pohquodchuwánash, & tomogkonne squoantamash kesukqut pohquaém8uk.
7.12 Kah sokanonup ohkeit, yauonchagkodtash kesukodtash, kah yauonchagkodtosh nukonash.
7.13 Ne kesukok Noah, Shem, kah Ham, kah Japhet, wunnaumonuh Noah, kah ummittamwossoh Noah, kah nishoh ummittumwussoh wunnaumonuh weeche petutteaog en Arkut.
7.14 Nag kah nishnoh wuttinnussin puppinashim, wame neetasuog wuttinussinneau, kah nishnoh pomompakecheg ut woskeche ohket neanussit, kah nishnoh puppinshas neanussit, kah nishnoh psuksesog wutónequunóneau.
7.15 Kah petukauóog Noahoh en Arkut, nehneesuog, kah nehneesuog, wame weyaus neg keteae nahnohshoncheg.
7.16 Kah neg petutteachag pettuteau nompaus, kah squaus, wame weyaus, neanun8nomp GOD: kah Jehovah ukkuppuhwhoh.
7.17 Onk tomogkon yauonchatikqunnu ut woskeche ohket, nippe nano missi, onk tahsheem8 Ark, kah waapem8, wutch ohkeit.
7.18 Kah nippe moskehtek88, kah nano missi ut woskeche ohket: kah Ark pomushaum8 woskeche nippekontu.
7.19 Kah nippe nano m8nôi m8cheke ut woskeche ohket: kah wame kogsuhkóagish ut agwu wame kesukqut nehtippaash.
7.20 Nabo napanna tashishquonogkot en wohkumaiyeu na wehquohteau nippe, kah wadchuash nehtippaash
7.21 Kah wame weyaus nupp8m8, neg momonchecheg ut woskeche ohkeit: puppinshaog, kah neetasuog, kah puppinashimwog, kah nishnoh pomompakecheg pomompakeog ut woskeche ohket, kah nish$noh wosketomp.
7.22 Nishnoh oaas wutch nohnohshon wutchanit wutch pomantamoonk, wame nobohteaouut, nupp8og.
7.23 Kah nishnoh pasuk oaas pamantog paguanoog, ut woskeche ohket, missinninnuog, kah neetasuog, kah pomompakecheg, kah puppinshasog, mamachekesukqut, kah paguanoog wutch ohkekontu: kah webe Noah na wutchippomantam; kah neg weechayeumoncheg ut Ark.
7.24 Neit nippe nohkuhkom ohke nequt pasuk8wequinne, kah napanna tahshinchag.
8.1 ONK GOD mehquanumau Noahoh, kah nishnoh oaas uppomantamun, kah wame neetasuog ne weechayéumukuhpuh ut Ark: kah GOD pamwushaheau wabanoh ohket, kah qutóm8 nippe.
8.2 Kah tohkékomuash mônaéyeuut, kah kenogeneganash kesukqui8k kuppuhhásuash, kah sokanon wutch kesukquiug mat sokémun8.
8.3 Kah néppe qushkem8 wutch ohkekontu nagwutteaou: kah mahchem8ug nequt pasukk8we kah napanna tahshinchaggodtash e-sukodtash, neit sehkáem8 nippe.
8.4 Kah Ark mussehshin nesausuk audtahsuit nepauz, naho nesausuk audtahshikquinahog nepauz, wadchuash ut Ararat.
8.5 Kah nippeash nagwutteaeu qushkem8ash nó pajeh piogqussuét nepauz: piogqussuit nepauz, negonne kesukok, neit wanashquodtinnuugish nôgquodtash.
8.6 Onk n$nih mahche yaunnehcheadtequinokok Noah wohshinum kenogkeneg ut Arkut, ne kezteunkup.
8.7 Kah an8nau kehchikonkontu, noh papomshad nô pajeh nippe nanohtag wutch ohkekontu.
8.8 Wonk an8nau wuskuhwhunnannuh wutch wuhhogkat, wunnaumunat nanabohteai ut woskeche ohkekontu.
8.9 Qut wuskuhwhunnan mat namehteóou toh woh ohtag wusseet, kah wonk ukqushketunkquoh ut Arkut: newutche nippe ohteau woskeche wame ohkeit: neit summagunum wunnutcheg kah wunneemunuh, onk upposheuh Arkut.
8.10 Kah pahto wonk nesausuk tahshikquinokod, neit wonk an8nau wuskuhwhunnánoh wutch Arkut.
8.11 Kah wuskuhwhunnan uppéyaunoh wanonk88k, kah kusseh kenadtam wunnépogque Olive, ne pashkodtog: nemehkuh Noah 8wahteoun sehteaemo nippe wutch ohkekontu.
8.12 Onk pahto wonk nesausuk tahshikquinukod, kah an8nau wuskuhwhunnanoh kah matta wonk ukqushkeaounuk8oh.
8.13 Onk n$nih nequtta tahshit pasuk8we, kah na negonne kodtum88k negonne nepéuz, negonne kesukok, nippe nunnohteau wutch ohkekontu: kah Noah nohhunnunnum onkwhôsik Ark, kah natawompu, kah kusseh, wosketohke nunnohteau.
8.14 Onk nahohtôeu nepéuz, neesnehchag nabo nesausuk audtahshikquináhhog nepauz, neit nunnabohteai.
8.15 Kah GOD ken8nau Noahoh, n8wau
8.16 Sohhash wutch arkut, ken, kah kummittamwos, kenaumonog kah kenaumonog ummittamwusuoh weeche ken.
8.17 Sohh8wus nish$noh oaas uppomantamun weetappemukquéaneg, wame weyaus puppinshaog, puppinashimwussog, nishnoh pohpomompakécheg, pomompakeog ohkekontu, onk woh neechéog m8cheke ut ohkekontu.
8.18 Onk Noah sohham, kah wunnaumonuh, ummittamwossoh, kah wunnaumonuh ummittumwossuoh weeche nagum.
8.19 Nishnoh puppinashim, nishnoh pohpomompakit nishnoh puppinshaas, nishnoh oaas uppomompakin ut ohkekontu ne anussehettit, sohhamwog wutch Arkut.
8.20 Kah Noah kesteauau Altaroh ut Jehovah, kah neemunou nishnoh pahke puppinashim, kah nishnoh pahke puppinshaas, kah wussephamau chikh[o]htae sephausuongash ut Altar.
8.21 Kah Jehovah 8weetemontumun, kah Jehovah n8wau ut wuttahut, Matta wonk pish nummatchteôuun ohke newutche wosketompaog, newutche wuttenantam8onk wosketomp wuttahut matchet wutch wuskenuunneat kah matta nuttagkomoh nish$noh oaas uppomantamu, ne mahche usseon
8.22 Nesohke ohke88k, ohkekonat, kah kepenumunat, tohkoi kah kussitteau, nepun kah popón kesukod kah nukon matta pish ahquohtan8.
9.1 ONK GOD wunnanumau Noahoh, kah wunnaumonoh, kah wuttinuh nahog, Mi[s]he netuonuttegk, kah muttaan8g, kah numwapegk ohke.
9.2 Kah k8wabesuonukk8óog, kah kukqushikouoog, nishnoh puppinashim ohket, kah nishnoh puppinshaas mamahchekesukqut, kah wame neg mamonchecheg ut ohkekontu, kah wame namohsog kehtahhannet, kuttinnumaunnunk ut kenutchegan8wout wame.
9.3 Nishnoh uppomompagén noh pomantog, noh pish k8meechumunneau, onatuh ahchippog, wame kittinnumauunash.
9.4 Qut weyaus keteaum8ug wusqueheunkanu8g, matta woh kummeech8uneau.
9.5 Kah wunnamuhkut 8squehtunk kuppomantam8ongan8 pish n8chitteamon: pish n8chitteamon ut nishnoh puppinashim kah nishnoh wosketomp, kah nishnoh howan weematoh pish n8chumon ukketeaonk wosketomp.
9.6 Howan seohhog 8sqheunk wosketomp 8sqheunk, pish seohhamun nashpe wosketomp: newutche wutogqunneungqussuonganit GOD kezheau wosketompuh.
9.7 Kah kenaau mishe netuonittegk, kah muttaán8gk kah neechantam8k m8cheke ut ohkeit, kah na ut muttaán8gk.
9.8 Kah GOD ken8nau Noahoh, & wunnaumonuh weeche, n8wau,
9.9 Kah neen, kusseh, neen kummenuhkehteaúonumw8 n8n8waonk, kah k8skannemunneog nahohtóeu ken.
9.10 Kah nishnoh uppomantamun oaas weéchaiyeumuhquean, puppinshas, neetasuog, kah nishnoh puppinashim yeu ohkeit weechayeumukquean: wutche yeug waguppanneg wutche Arkut, onk neit wame puppinashimwog ohkeit.
9.11 Kah kummenuhketeauonúmw8 n8n8waonk, kah matta pish wonk wame weyaus paguanoon nashpe nippe togmogkon, kah matta wonk tomogkonnunn8, onk matcheteauunat ohke.
9.12 Kah GOD n8wau, Yeu ukkuhkinneasuonk k8n8waonganun ne ayim nashauwee neen kah kenaau, kah nishnoh oaas uppomantamun weechayeumukquean wutche wame pometuongash.
9.13 Nuppon nutahtomp matokqsut, onk noh kukkinneasuonganu8 wutche k8n8waonganun nashauwe neen kah ohke.
9.14 Onk pish nnih, matokqséhteaon mattokqs yeu ohket, ahtomp pish nógqussu ut matokqsit.
9.15 Neit pish nummehquoantam k8n8waonganun nashauwe neen kah kenaau, kah nishnoh oaas uppomantamun, wame weyaus: kah matta pish wonk nippe tomogkoninn8, paguatoun wame weyaus.
9.16 Kah ahtomp pish appu matokqsut, onk pish nummonneau onk woh nummehquoantam machemohtag n8n8waonk, nashauwe ut GOD kah nishnoh oaas uppomantamun, wame weyaus ohket.
9.17 Kah GOD unnau Noahoh, Yeu kuhkinneasuonk wutche wunn8waonk ne manukkehteaun nashauwe ut neen, kah wame weyaus ohket.
9.18 Kah wunnaumonuh Noah waguppanneg Arkut, Shem, Ham, kah Japhet. Ham wut8shin ut Canaan.
9.19 Yeush shwe wunnaumonuh Noah: kah nashpe naghog wame onke nohkuhkausu.
9.20 Kah Noah kitche ohkehteaenu8, kah ohkehteau weenominneohteuk.
9.21 Onk wutattam ne wine, kah kogkéussippamou, kah poskinau ut weetuomut.
9.22 Kah Ham wut8shim Kainan naum upposkissuonk 8shoh, kah wuttinnon neeswe weematoh ut poquodchit.
9.23 Neit Shem kah Japhet neemunum hogk8onk, kah upponamunau aéhtaueu wuttugkeóont, onk asaushauog, kah puttaghumwog upposkissuonk 8shuoh: kah wuskesuk88sh ompamohtaash, kah matta naum8og 8shuoh upposkissuonk.
9.24 Kah Noah t8keu wutch 8wineumut kah wahteau peississinutche wunnaumonuh neanhikqut.
9.25 Kah n8wau, Kanaan ohquanumunach 8tinninneumuneuh wuttinneumoh weematoh.
9.26 Onk n8wau, OOnanumunach Jehovah um-Manitt8moh Shem, kah Kainanoh pish wuttinneumou.
9.27 Manit pish nupwishunau Japhet, onk pish ayeuh wutayeuonganit Shem, kah Kainan pish 8tinninnumunneoh.
9.28 Onk Noah pomantam mahche tomogkog njshwudt pasuk8e kodtumwae, kah napanna tahshinchag.
9.29 Onk wame ukkesukodtumash Noah pasuk8gun tahshit pasuk8we kodtumwae kah napanna tahshinshag kodtumwae, neit nupp8.
10.1 YEU pomeauongan8 wunnaumonuh Noah, Shem, Ham, kah Japhet, onk wunnaumonuh neetuoh mahche tomogkog.
10.2 Wunnaumonuh Japhet, Gomer, kah Magog, kah Madai, kah Javan, kah Tubal, Meshek, kah Tiras.
10.3 Onk wunnaumonuh Gomer, Ashkenaz, kah Riphath, kah Togarma.
10.4 Onk wunnaumonuh Javan, Elisha, kah Tarshish, Kittim, kah Dodanim.
10.5 Nashpe nag chadchaubenaog ummunhanôm8wóash Gentiles ut wutohtuwóut, nishnoh howan neaunag wuttinnont8waonk nishnoh neaunag wutteashshinnunneongan8 wutohtuout.
10.6 Onk wunnaumonuh Ham, Kush, kah Mizraim, kah Phut Kanaan.
10.7 Kah wunnaumonuh Kush, Seba kah Havilah, kah Sabtah, kah Raamah, kah Sabtecha: kah wunnaumonuh Raamah, Sheba, kah Dedan.
10.8 Onk Kush wunnaumonaeu Nimrodoh: noh n8che missugkenuk ut ohket.
10.9 Missugken audchaen ut anaquabit Jehovah, newutche n8waog, Netatup Nimrod masugkenuk audchaen anaquabit Jehovah.
10.10 Onk newaje kutchissik wuttahs8tamóonk Babel, kah Erech, kah Akkad, kah Kalneh, ut ohket Shinar.
10.11 Ashur sohham ne wutch ohket, kah tannikketeau Niniveh, kah keitotan Rehoboth kah Kalah.
10.12 Onk Resen nashauwe Niniveh kah Kalah yeu missi keihtotan.
10.13 Onk Mizraim wunnaumonaeu Ludim, kah Anamim, kah Lehabim, & Naphtuhim.
10.14 Onk Pathrusim, kah Kassuhim (newag8chsohhamun Philistim) kah Kaphtorim.
10.15 Onk Kanaan wunnaumonaeu Sidon ummâhtammetúmoh, kah Heth.
10.16 Onk Jebusitog kah Emoritog, kah Girgasitog.
10.17 Onk Hivitog, kah Arkitog, & Sinitog.
10.18 Kah Arvaditog, kah Zemaritog, kah Hamathitog: kah ompetak neadtahshinnehettit Kananitog naswaeog.
10.19 Onk ukkuhkonnegon8h Kananitog wutch Sidon, peyauan Gerar onk yean Gaza; aúan Sodom kah Gomorah, Admah kah Zeboim missaúmushau Lashah.
10.20 Yeuh wunnaumonuh Ham, neadtahshinnehettit, ne unnont8wahettit wutohtuóut, kah wutohtimoenwóut.
10.21 Onk na en Shemut 8shuoh wame wunnaumonuh Eber, weematoh Japhet mohtommégit, wuttit {mukkiog} neekinneau.
10.22 Wunneechanoh Shem, Elam & Ashur, kah Arphaxad, kah Lud, kah Aram.
10.23 Kah wunneechanoh Aram, Ur, kah Hul, kah Gether, kah Mash.
10.24 Onk Arphaxad wunnaumonaeu Salah kah Salah wunnaumonaeu Eber.
10.25 Onk neesweekheau Eber, pasuk ussowesu Peleg, newutche noh pomantog ohke chachaubenausu: kah weematoh ussowesu Joktan.
10.26 Onk Joktan wunnaumonaeu Almodad kah Shelash, kah Hazermaveth, kah Jerah.
10.27 Kah Hadoram, kah Uzal, kah Diklah.
10.28 Kah Obal, kah Abimael, kah Sheba,
10.29 Kah Ophir, kah Havilah, kah Jobab: wame yeuh wunnaumonoh Joktan.
30 Kah neh wadohkehettit wutch Meshua, nogqueu Shephar, wadchu wutchepwaou.
10.31 Yeuh wunnaumonuh Shem, nishnoh wutteahshaiyeuunneau, ne unnont8wahettit, wutohtuout, wutohtémoeuwout.
10.32 Yeush wutteahteashaiyeuongan8 wunnaumonuh Noah, neaunag uppometuongan8 wutohtuóut: kah nashpe yeug chachaubenumun wutohtimóneash ohket, mahche tommogkog.
11.1 KAH wame ohke pasuk unnont8wáonk, kah pasuk hett8wonk.
11.2 Kah n$nih wámohettit wutchepwoáau, namehteauog mukkoshqut wutohket Shinar, kah ne wutohkinneau.
11.3 Kah hettuog, Hah ayeuontuh man8nskog, kah pannuppu chikoswontuh: kah ahtoog man8nskoh wutch qussuhkquan, kah slime wutch saupae man8nsk.
11.4 Kah n8waog, Hah ayimontuh keihtotan kah qunnunkquekommuk, na woh masukom8mu8k kesuk: kah ayimontuh wesuonk ishkont kussiswaómun yeu ut wame ohket.
11.5 Kah Jehovah n8keu nonche naum keitotan kah qunnunkquikkomuk, uttiyeu wosketompaog wunnaumonaoh ayimmohettit
11.6 Kah Jehovah n8wau, Kusseh missinninnúog pasuk88og, kah wame pasuk unnontt8waonk: kah yeu n8che ussenaous, kah yeuyeu matta woh wuttamheóog ne ahchewesehettit.
11.7 Hah, n8kétuh pen8wehteúttuh unnont8waonk, onk woh mo wohtauuttéog.
11.8 Nemehkuh Jehovah chachaubenuh na wutch ut woskeche wame ohket, onk wutahqueteauunneau ayimun keitotan.
11.9 Newaje ussowetamuk Babel, newutche Jehovah na wuttit ayimun papén8want8waonk wame ohket: kah na wutche Jehovah wunnanwiéhheuh ut woskeche wame ohket.
11.10 Yeush wutontseongash Shem, Shem nequt pasuk8we kodtumwohkog wunnaumonaeu Arphaxad, neese kodtumwae mahche tomogkog.
11.11 Kah Shem mahche wunnaumonaeu Arphaxadoh, napanna tahshit pasuk8we kodtumwohkomup: neit wunnumonaeu kah wuttoneu.
11.12 Kah Arphaxad pomantog shwinchage nabo napanna kodtumwae, neit wunnaumonaeu Salahhoh.
11.13 Kah Arphaxad mahche wunnaumonait Salahhoh, yauut pasuk8we kodtumwohkomup, kah nishwe kodtummo, neit wunnaumonaeu kah wuttôneu.
11.14 Kah Salah pomantog shwinchage kodtumwae, neit wunnaumonaeu Eberoh.
11.15 Kah Salah mahche wunnaumonait Eberoh, yauut pasuk8we kodtumwohkomup kah nishwe, neit wunnaumonaeu & wutoneu
11.16 Kah Eber pomantog shwinchag nabo yau kodtumwae, neit wunaumonaeu Pelegoh
11.17 Kah Eber mahche wunnaumonait Pelegoh, yauut pasuk8we kodtumwohkomup kah nabo shwinchag, neit wunnaumonaeu kah wuttóneu.
11.18 Kah Peleg pomantog shwinchege kodtumwae, neit wunnaumonaeu Reuhoh.
11.19 Kah Peleg mahche wunnaumonait Reuhoh, neese pasuk8we kodtumwohkomup, kah pasuk8gun, neit wunnaumonaeu kah wuttóneu.
11.20 Kah Reu pomantog shwinchage kodtumwae kah nees, neit wunnaumonaeu Serugoh.
11.21 Kah Reu mahche wunnaumonait Serugoh, neese pasuk8we kodtumwóhkomup kah nesausuk, neitwunnaumonaeu kah wuttóneu.
11.22 Kah Serug pomantog shwinchage kodtumwae, neit wunnaumonaeu Nahoroh.
11.23 Kah Serug mahche wunnaumonait Nahoroh, neese pasuk8we kodtumwohkomup, neit wunnaumonaeu kah wuttóneu.
11.24 Kah Nahor pomantog neesnehchage kodtumwae nabo pasuk8gun, neit wunnaumonaeu Terahoh.
11.25 Kah Nahor mahche wunnaumonait Teraoh nequt pasuk8we kodtumwohkomup kah nabo pasuk8gun, neit wunnaumonaeu kah wuttóneu.
11.26 Kah Terah pamontog nesausuk tahshinchage kodtumwae, neit wunnaumonaeu Abrahamwoh, Nahoroh, kah Haranoh.
11.27 Kah yeush wutontseongash Terah, Terah wunnaumoneau Abramoh, Nahoroh, kah Haranoh, kah Haran wunnaumonaeu Lotoh.
11.28 Kah Haran nupup anaquabit 8shoh Terahoh, na ohke ut neeteup, ut Ur ut Kaldes.
11.29 Neit Abraham kah Nahor ummittamwossuog: Abram ummittamwussoh ussowesu Sarai : kah Nahor ummittamwussoh ussowesu Milchah, wuttaunoh Haran, 8shoh Milchah, 8shoh Ischah.
11.30 Qut Sarai mehchéeu wanne wunneechaneu.
11.31 Kah Terah neémunont Abramoh wunnaumonuh, kah Lot wunnaumonuh Haran, wunnaumonuh onk wunnaumonuh, kah Sarai ápenóache, wunnaumonuh Abram ummittumwussoh: kah weeche sohhamm8m8uh wutche Ur en Kaldes, onk woh auog ohke Kanaan & paahettit Haran na wuttaiénneau.
11.32 Kah ukkesukodtumash Terah neese pasuk8we kodtumwae, kah napanna neit Terah nupp8 ut Haran.
12.1 ONK Jehovah unnop Abrahamoh, Sohhash ken wutch kutohket kah wutch kuttinonkumout, kah wutch k8sh weekit, en ohkeit ne woh nohtinnun.
12.2 Kah kutayimoush missi wutohtimoin, kah k8nénumush kah kummishteoush k8wésuonk, kah pish k8naneteáonit.
12.3 Kah pish n8nánumóog neg wanánumukquéaneg : kah pish nutohquanum noh ohquónumukquean, kah ut kuhhogkat wame wuttauwadtuongash ohket pish wunnanumóog.
12.4 Neit Abram sohham ne anont Jehovah, kah Lot 8weechauoh kah Abram nesausuk tahshinchage kodtumwohkom kah nabo napanna sohhog wutch Haran.
12.5 Kah Abram neemunau Sarahoh ummittumwussoh, kah Lot weematoh wunnaumonuh, kah wame neadtáhshekhettit nish magkunnumohettiche, kah neh keteáhogkounoh, wódtinonche Haran, kah sohhamwog, onk auog ohke Kanaan, onk peyauog ohket Kanaan.
12.6 Kah Abram uppanupwushón ohke en ohket Sichem, ut págontimmusaqut Moreh: kah Kanánitog neit ne ohkeit.
12.7 Neit Jehovah naéitauau Abramoh, kah n8wau, K8skannemunneog nuttinnumauóneau yeu ohke: kah na wuttit ayimun Altar en Jehovahut uttiyeuwoh naeitauwop.
12.8 Kah ne 8ch ontsinnun, en wadchuut wutchepwoóntuwíe Bethel, kah ne ponamun week, Bethel wutcheksuau, kah Hai wutchepwóou, kah na ut ayim Altar en Jehovahnit kah wehkquetum 8wesuonk Jehovah.
12.9 Kah Abram na oyaiyau nogque sowanaiyeu.
12.10 Kah na mahshagqodt ut ohket, kah Abram w8msu en Egypt, na wuttaiin, newutche mahshagquod wussaume ne ut ohkeit.
12.11 Kah n$nih paônt kishke Egypt, unnau Saraioh ummittumwussoh, kusseh yeuyeu k8wahush k8neet kummôneônteanat.
12.12 Newutche pish n$nih Egyptiansog nogquean, n8waog yeuh ummittumwussoh kah woh [nu]nushhukquog, qut kukketeéhukquog.
12.13 K8wehquetumoush n8wash neetompas, onk woh n8ni wutche ken: kah nukketeahogkou woh pomantam wutche ken.
12.14 Kah n niyeup Abram paont Egypt Egiptianog wunnauôuh mittumwussis nikkôme wuneetu.
12.15 Kah wussóntimosumoh Pharoh wunnâuouh, kah woweenomóuh ut Pharaohut kah mittamwussis neemunop en Pharaoh weekit.
12.16 Kah wunadchanau Abramoh newutch nagum : kah wutusshepsumeu, kah wutoxenumeu, kah ukquôhquohquoanetauogkómeu nomposhimwoh, kah wuttinnumu wosketompuh kah mittamwossissoh kah ukquohquohquonetéuogkomeu usquoshimwoh kah Kamelsoh.
12.17 Onk Jehovah onkquommôheuh Pharaoh, kah neh weekit, nashpe mishe onkquommom8ongash, newutche Sarai Abram ummittumwussoh,
12.18 Neit Pharaoh weekomau Abramoh, kah wuttinuh, Toh kittinheh? tohwutch mat usseas yeuoh nummittamwus, tohwutch n8waan neetompas yeuoh? ne n8che woh nukkod ummittamwussin, newutche yeyeu kusseh, kummittamwus, neemun kah monchish.
12.19 Onk Pharaoh unnau wuttinnúmoh, weoggeheahteog kah moncheáheuk nagum, kah ummittamwussoh kah neadtahshekhettit.
13.1 NEit Abram ogquodchuop wutch Egypt nagum kah ummittamwussoh, kah wame ne adtahshekit, kah Lot weeche, en sowanáyeu.
13.2 Onk Abram ahche weenauweeteup puppinashimwoh, Silver kah Gold.
13.3 Onk neyaiyaiomp wutch sowanayeu wehque Bethel, ne ohkeit weske wadt8tap nashauwe Bethel, kah nashauwe Hai.
13.4 Ne adt ayikup Altar, ne ad negonne ayikup: kah na ut Abram wehquetum 8wesuonk Jehovah.
13.5 Lot wonk weechauont Abramoh, papeississitcheg kah matikenukeg puppinashimwe neetasuog, kah weekuwóash.
13.6 Onk ohke mat tapenum8p wamunon náhoh, noh wuttin weechayeuwutinneaoont new[u]tche wuttinneetuongan8 missi, kah woh mat weechayeuwuttéog.
13.7 Onk penuanittuonk nashaue ohtop wutassammuáenumoh wunnetasumoh Ab[r]am kah nashauwe wuttassamuáenumoh wunneetasumoh Lot, kah Kananittog kah Perisitog neit ne 8tohkinneau.
13.8 Onk Abram wuttinuh Lotuh, k8weequetumoush ahque penuánittuonk ohtaj nashauwe n[e]en kah ken, kah nashauwe nutassammuaenumog kah kutassammuanumog, newutche k8weemattitimun.
13.9 Sun mo wame ohkeno anaq[u]abean? k8wehquetumoush chippin kuhhog wutch neen, menadtuhteashaan nen nuttinohteasheam, asuh eninnuhteashean nen nummenadteasheam.
13.10 Neit Lot spadtawompu, kah moneam wame mukoshqut Jordan, nippe monat nish$noh ut, asquam Jehovah paguatao8k Sodom kah Gomorrah : netatuppe wuttittanohketeaonganit Jehovah, neane ohket Egypt peyau nogque Zoar.
13.11 Neit Lot pepenam wame mukoshqut ut Jordan, kah Lot wutchepwaiyeu, kah chadchabeónittuog.
13.12 Kah Abram wutohteup wutohket Kanaan, kah Lot wutohteup keitotanashmukoshquttaut, kah weeteup kishke Sodom.
13.13 Qut wosketompaog Sodom matchetowog, kak matchenehéaog Jehovah m8cheke
13.14 Neit Jehovah unnau Abramoh mahche Lot chippeit wutch nahog : yeuyeu tohshinish kuskesukquash kah wutuhquaish wutch uttoh ápean, nanumayeu, kah sowanayeu, kah wutchenwayeu, kah wutcheksúayeu.
13.15 New[u]tche wame ne ohke nauma[n] kittinnumauunun ? kah k8skannemunog micheme.
13.16 k8skannemunog nuppon onatuh puppissiyeuut ohkeit, nemehkuh wosketomp woogkeetog puppissiyeuash, ohkeit, neit woh woogkemau wonk k8skannemunneoh.
13.17 Omkish paspwushaush ohket nesahteag kah ne anukskag : newutche kittinnumaunnun.
13.18 Neit Abram ontatteau weetu, kah paont na wuttaiin pagontim musasqut Mamre ut Hebron, kah na ut ayim Altar wutch Jehovah.
14.1 ONk ñ nihyeup pomantog Amraphel ketass8t Shinar, Ariok, ketass8t Elassar, Chedorlaomer, ketass8t Elam, kah Tidal, ketass8t wutohtimoneash,
14.2 Yeug ayikeg ayeuwuttuonk, ayeuuhkónittue Bera ketass8t Sodom, kah Birsha ketass8t Gomorrah, Shinab ketass8t Admah, kah Shemeber, ketass8t Zeboiim, kah ketass8t Bela, ne Zoareu8.
14.3 Wame yeug weechúhwuttúog wunnohteaiyeuut Siddim, ne salte kehtoh.
14.4 Nabo neese kodtumae wuttinneúmohkauaog Chedorlaomer; kah nabo nushwudt kodtum8g wutcheketaúôuh.
14.5 Onk nabo yauut kodtum8k, Chedorlaomer peyau, kah ketass8timwoh neh weeche kah wuttinnetahwhouh Rephaimsoh ut Ashteróth Karnaim, kah Zusimsoh ut Ham, kah Emimsoh ut Sheveth Kiriathaim.
14.6 Onk Horitsoh 8wadchum8wóut Seir, pájeh mukoshqut Paran; kishke touohkomuk.
14.7 Onk qushkèog kah peyaog ut Enmishpat ne Kadesheu8k, kah wuttinnetahwhouh wame wutohtuwoont Amalekitsog, kah wonk Amoritog wodôhkitcheg Hazezon-tamar.
14.8 Onk sohham ketass8t Sodom, kah ketass8t Gomorrah, kah ketass8t Admah, kah ketass8t Zeboim, kah ketass8t Bela (na Zoareu8) kah nah 8weech8hwuttinne[u]oh 8nohkóoúut Siddim.
14.9 Ayeuuhkonetue Chedorlaomer ketass8t Elam, kah Tidal ketass8t wutohtimneat, kah Amraphel ketass8t Shinar, kah Arioch ketass8t Ellasar, yauog ketass8timwog ayeuuhkonittue napana.
14.10 Onk 8aóohkôi Siddim numwohteau slime-passohthegash, kah ketass8tamwog Sodom kah Gomorra wussemowog, kah na petshaog, kah nag ashqueneanutcheg ussishauog wadchuut.
14.11 Onk wame neemunnumwog maumachiyeuash ut Sodom, kah Gomorra, kah wame meechum, kah moncheog.
14.12 Kah tohqunaog Lotoh, Abram weematoh wunnaumonuh, wodohteup Sodom, kah ummaumachiash, kah moncheog.
14.13 Onk pasuk peyau pohquohhogkup, kah unnau Abramwoh wut-Hebrew, newutche ayeu mukoshquttaut Mamre, Wutamorite, weematoh Eshkol, kah weematoh Aner, kah yeuh 8weet8wadtinneauh Abram.
14.14 Onk n8tog Abram missinnówi kemáttâ, wââmunau ukquáquodtetteaumoh wuttinnumoh, at nekinitche nehenwonche weekit, nishwe pasuk88wog, kah neg nabo shwosuk tahsuog, kah 8nomatuhkaouh Dan wehque.
14.15 Onk chippunau wuhhogkuh ayeuuhkonónat nahog, nagum, kah wuttinnúmoh [ah]konáeu; onk wuttinnetahwhouh nahog, kah 8namatuhkaóuh en Hoba, menadcheaniyeu Damaskus.
14.16 Onk quhchuwuttau wame maumachiash, kah wonk pas8wau weematuh Lotuh, kah ummaumachiash, kah mittamwossissog, kah missinninnuh.
14.17 Onk ketass8t Sodom sohham wunnogskauoh, mahche qushkeit wutch aninnetahwhaonganit Chedorlaomer kah ketass8timwog neh wetomukqutche, ut 8nóóhkouut Saveh, ketass8t wutt8nôohkóaiye[u]mut.
14.18 Kah Melchisadek ketass8t Salem, sohwuttau petukqunnunk kah wine, kah noh mo wussephausuaénumoh quanunkquappit GOD.
14.19 Kah 8nanumuh, kah n8wau, OOnanumunaj Abram nashpe quanunkquapit GOD wadchanuk kesuk kah ohke.
14.20 Kah 8nanumunaj quanunkquapit GOD noh ponont kummatwomoh ut kenutcheganit: kah wuttinoúmaoh piukque chippai wame teanteaquassinash.
14.21 Kah ketass8t Sodom unnau Abramoh, Aninnumah keteahogkounog, kah ken neemunush maumachiash.
14.22 Kah Abram unnau ketass8tamwoh Sodom, Nuttashinnumaomp nunnutcheg Jehovah quanunkquapit GOD, wadchanuk kesuk kah ohke;
14.23 Matta wok keneemunnummaunn8h pemunneat, asuh mattogq[u]anáp, kah mátta woh neemunnúmo ne teaguas ne ahtoan, ishkont woh kussim n8weenaékeh Abram,
14.24 Webe yeu meechhettit wuskenuog, kah wutchippaéyeum8 neg wosketompaog weechogqueuhpanneg, Aner, Eshkol, kah Mamre, neemunnumohhettich wutchippiyeum8.
15.1 MAhche yeu nnag, wuttinn8waonk Jehovah peyaónuk Abram ut monomansinneat, n8wau, Ahque wabesish Abram, nen kutogqunneg, kah ahche mishe kutonkquatunk.
15.2 Kah Abram n8wau, LORD Jehovah, teaguas kittinninnúmah kusseh numehcheuwusham, kah piahqutuk ut neekit yeuoh Eleazar wut Damaskus.
15.3 Kah Abram n8wau, Kusseh, matta kittinnúmaiyeup wuskannem, & kusseh noh neekkit ut neekit, noh wamahtunk nutahtauonk.
15.4 Kah kusseh wuttinn8waonk Jehovah en wuhhogkat n8wau, Yeuoh muta pish wâmahtoou kutohtauonk, qut noh nehenwonche wag kenogkussit, noh pish wamohtauun kutahtóonk.
15.5 Onk uppas8woh poquadchik kah n8wau, Yeuyeu natauwompish kesukquieu, kah ogkem anogqsog, woh wamogkemat : Kah wuttinnuh, Onk neyane pish k8skannémunog.
15.6 Onk wunnamptâm en Jehovahut, kah wutogquanumoh sampweusseaeneu[nn]eat.
15.7 Onk wuttinuh, Nen Jehovah sohh8wunukquéop wutch Ur Kaldees, onk woh kittinnumaunun ne ohke, woh kutahtaunat.
15.8 Onk n8wau, Woi, Manit Jehovah, uttoh woh nuttin wahteauun nuttahtouunnat.
15.9 Onk wuttinuh neemunnumwansheh kowushinem nashwekodtum wohkog, & squoshimwe goat nashwe kodtumwohkog, kah ram nashwe kodtumwohkog, kah turtle wuskuhwhunan, kah wuskisham wuskuhwhunan.
15.10 Kah yéuh 8wame neemunoh kah wutchadchabenuh ut nôeu, kah wuttattatuppissumoh, qut psuksesoh matta wutchadchabenoh.
15.11 Kah puppinshasog paahettit weyausut, Abram wutamaohkauoh.
15.12 Kah waont mishekouéonk peyaonuk Abram, kah kusseh mishe pohkeni webesuonk wunuhkukkongqun.
15.13 Kah unnau Abrahamoh, Wahteaue wahteaush k8skannemunog pish penuwohteaoog ohke matta wuttaihéou, kah pish 8tinninnúmunneáuh, kah nag pish wutonkquomamheouh yauut pasuk8we kodtumwae.
15.14 Kah wonk ne wutohtimoin$nag neh wadténninnúmhettiche pish n8sumoog kah ompetak pish sohhamwog mishénaeetuonganit.
15.15 Onk pish kutom k8shut wunohteae, pésh kuttit posukkinit ut k8nenukukquiinneat.
15.16 Qut yauut Pometuonganú8g pish wonk qushkeog, newutche ummatcheseongan8 Amoritog asquam numwohtano.
15.17 Kah nnih waont onk pohkenai. kah kusseh neahhuttannunnag paguttoó8k, kah wequánanteg chágohtag pannupshaum8 nashauwe chepaiyeuut.
15.18 Ne kesuksukok Jehovah wunn8wau Abramoh, n8wau, En k8skannemunut nummagun yeu ohke wutch Egypt sepuut, onk yean, kehteihtukqut Euphrates.
15.19 Ukkenit, kah Ukkenezit, & Ukkadmonit
15.20 Wuthittit, kah Upperisit, kah Rephaimeg.
21 Kah Wutamorit, kah Ukkananit, kah Ukgirgasit, kah wut-Jebusit.
16.1 QUt Sarai Abram ummittamwussoh matta wunneekitteunk8oh; kah wuttinnúmu mittumwussissoh wut-Egiptianuh ussowesu Hagar.
16.2 Kah Sarai unnau Abramoh, Kusseh yeu yeu GOD numméhchehúk, k8wehquetumoush weetauam nuttinnum, mamiát woh n8neechan nashpe nagum : Kah Abram wun8swetauoh ne an8wadt Sarai.
16.3 Neit Sarai ummittumwussoh Abram, nemunau Hagaroh wuttinnum wut-Egiptianoh mahche piukque kodtumwae wutohket Abram ohket Kanaan, kah wuttinnumauunoh wessukeh Abram 8mittumwussissinneat.
16.4 Kah petutteauóneau Hagaroh kah wompequoou, kah wahteunk 8wompequauonk ummishananumau wussonksquaumoh, nehenwonche wuskesukqut.
16.5 Kah Sarai unnau Abramoh, Nuttinhet, teaonk kuttinhin, kuttinnumauup nuttinnúm ut kuhpanóganit, kah nag 8wompequauonk nummishananumit nehenwonche wuskesukqut, Jehovah wussittich nashauwe ken, kah nashauwe neen.
16.6 Kah Abram unnau Saraihoh, Kusseh kittinnum kenutcheganit appu, unneh uttôh en wunegik ut kuskesukqut: kah Sarai onkapunénont, 8semoteunkquoh wutch anaquabit,
16.7 Kah wunnamheuh wutangelsumoh GOD ut kishke tohkekomuut touohkomukqut, kishke tohkekomuut ut mayut Shur.
16.8 Kah n8wau, Hagar wuttinnúmoh Sarai tunoh k8m, kah tunoh kuttom, kah n8wau, N8chepuhh8wam wuskesukqut nussonksquom Sarai.
16.9 Onk wutangelsumoh Jehovah wuttinuh qushkesh en kussonksquomut, kah hohpoush ut agwu wunnutcheganit.
16.10 Onk wutangelsumoh Jehovah wuttinuh Muttaanhennon nummuttaaneh k8skannemunog m8cheke, matta pish waogkemóog newutche monaog.
16.11 Kah wutangelsumoh GOD wuttinuh Kusseh k8wompequau, pish k8namoni: kah pish kutuss8wen Ishmael. newutche n8tam GOD kutohquanumóonk.
16.12 Kah pish touohkomukqinnú8, wunnutcheg ayeuuhkoneau nishnoh wosketomp, kah nishnoh wosketomp wunnutcheg ayeuwohkonuk : kah pish ayeu anaquabenit wame weematoh.
16.13 Onk wuttissowenon Manit ne an8wop ken Manit kenáeh, newutche n8wau, Sun nunnatinneah noh nógqueh?
16.14 Newutche wuttahhamunk ussowetamun Beerlahairoi, kusseh nashauwe Kadesh kah Bered ohteaú.
16.15 Onk Hagar neechau wunnaumonuh Abram, kah Abram wutt[i]ssowenon wunnaumo[n]uh Hagar neechajeh, Ishmael.
16.16 Kah Abram shwósuk tahshinchag kodtumwohkomup kah nequtta, Hagar neechad Ishmaeloh wutch Abramoh.
17.1 KAh Abram pask8gún audtashinchage kodtumwohkog kah pask8gun, Jehovah naeihtaau Abramoh, kah wuttinuh, Nen Manit wame manuhkésee, pompomusháush anaquabeh kah pannuppe wunneetush.
17.2 Kah nutayim n8n8waonk nashauwe nen kah ken, kah kummuttaanhesh m8cheke m8cheke.
17.3 Kah Abram sukoshkodtassin, kah GOD ukken8nuh n8wau,
17.4 Papaume nen kusseh n8n8wáonk k8weetomuk, kah ken pish wut8shin monagish wutohtimoneash.
17.5 Kah matta pish wonk kuttehinitteoh Abram, qut pish kuttissowes Abraham, newutche kutayimoush 8t8shin monagish wutohtimoneash.
17.6 Kah kummuttaanhesh m8cheke m8cheke, kah kutayimoush wutohtimoneash, kah ketass8tamwog pish 8mwog kuhhogkat
17.7 Kah nummenuhketeoh n8m8waonk nashau nen kah ken, kah k8skannemunneog nahohtóeu ken, ut uppometuongan8wout. wutch machemohtag wunn8waonk, kah woh neen kum-Manitt8m, onk k8skannemunneog nahohtôeu ken.
17.8 Kah kittinnumaush kah k8skannemunneog nahohtôeu ken ohke neadt pen8wohteayeap, wame ohke Kanaan, machemohtag ohteoonk, kah nen nnag um Manitt8m8oh.
17.9 Kah wuttinuh GOD Abrahamoh, Kah pish kenanaehteòh n8n8waonk, ken kah k8skannemunneog nahohtôeu ken uppometuongan8óut.
17.10 Yeu n8n8wáonk uttoh pish nanawehteauog ut nashauwe nen kah ken & k8skannemunog nahohtôeu ken, nishnoh pasuk wosketomp kenugke kenaau pish quoshqusausu.
17.11 Kah pish kukquoshqu(ss)umumw8 ut uhquaeu k8weyaus8, kah yeu pish kuhkinneasuonk wutche wunn8waonk nashauwe ut nen kah kenaau.
17.12 Kah noh shwosuk audtahshikquinapit, pish quoshqusausu kenugke kenaau, nish$noh wosketomp ut kuppometuongan8wóut noh ut neekit weetuomut, kah noh tapwhut howane penuwot wutche teauguash, uttiyeuoh mat wana[u]moniyean.
17.13 Noh ut neekit keekit, kah n nòh adtoaap nashpe kutteauguashmoh mos wunnamuhkut quoshqusausu, kah n8n8waonk, Pish ohteau keyausut, wutche machemohtag wunn8waonk.
17.14 Kah matta quoshqusauseg wosketomp, 8weyaus ut uhquáeu matta quoshqúsausin8k, n noh keteahogkou pish tummuswau wutch ummissinninnutu, n noh pohqunnum n8n8waonk.
17.15 Kah wuttinuh GOD Abrahamoh, Papaume Sarai ummittamwussoh, matta pish kittehhenoh Sarai, qut pish ussowesu Sarah.
17.16 Kah pish n8nanum, kah kittinnumaush wunnaumonuh nashpe nagum, kah n8nanum, kah noh pish wutohtimowonganu8, ukketass8timom8oh missinninnuog pish 8mwog wutch wuhhogkat,
17.17 Neit Abraham sukoshkodtassun, kah hahanou, kah n8wau ut wuttahut, Sun woh n8neechan, nequt pas[u]k8we kodtumwohkomon, kah Sarah pasuk8gun tahshinchage kodtumwohkog, sun pish neechau?
17.18 Onk Abraham unnau Goduh, Woi onk woh Ishmael pomantam ut anaquabean.
17.19 Kah GOD n8wau, Sarah kummittamwos wunnamuhkut pish k8ch wunnaumoni kah pish kuttissowen Isaak, kah pish nummonuhkehteau n8n8waonk wutche machemohtag wunn8waonk, kah wuskannemunneoh nahohtôeu.
17.20 Kah papaume Ishmael ken8taush, kusseh n8nanum, nummishummeechumeh kah nummuttaáneh m8cheke m8cheke, pish nabonees88woh sontimoh wunnaumonaeu, o[n]k nummishteeoh wutohtim.
17.21 Qut n8n8waonk nummenuhkehteauon Isaak, uttoh woh Sarah neechadche wutche ken ne wonk aquompak kodtum8k.
17.22 Kah ahque keket8hkauont, kah GOD ashpeit wutch Abrahamut.
17.23 Neit Abraham neemunau Ishmaeloh wunnaumonuh, kah wame neekinutche ut weekit kah wame adtoadche wutcheteauguash nishnoh pasuk wosketomp, kenugke wosketompaog weekit Abraham, onk quoshqussum weyaus ut uhquae, ne kesukok ne an8wop GOD.
17.24 Kah Abraham pask8gun tahshinchage kodtumwohkom kah pask8gun, ne quoshqussuk 8weyaus ut uhquae.
17.25 Kah Ishmael wunnaumonuh nabo nishwe kodtumwohkomwoh ne quoshqussuk 8weyaus ut uhquae.
17.26 Ne kesukok quoshqusausu Abraham, kah Ishmael wunnaumonuh.
17.27 Kah wame wosketompaog ut weekit, neekinutche ut weekit, kah adtoohpoh wutche teauguash penuwohteuh 8weeche quoshqusausinneuh.
18.1 ONk Jehovah naeihtaau ut pagontimusasqut Mamre, kah appu wusquoantamut ut weekit kâsittag,
18.2 Kah ashpuhquait natauwompu kah kusseh, nish[n]oh wosketompuh weechekompaumuk, kah nauont quogqueu wutch squoantamut weekit, kah wunnogskauwoh, kah nauaeu en ohkekontu.
18.3 Kah n8wau nussontimom, namehteaúon kitteamonteanittuonk ut anaquabean, ahque paumshaush k8wehquetumoush wutch kittinninnúmut.
18.4 Neemskomunach nuppemes k8wehquetumoush, kah kutchessittau8k kusseett8woash kah anwôsinn8k ut kishkunk.
18.5 Kah nunneemskom kodchuh(k)oi petukqunneg, kah neemóunúhkok kuttahh8wóog, mahche ne nag woh kuppaumshaumw8, newutche yeuwaj peyauónóg kittinnum8, Onk nag n8wáog, Ussish ne an8waan.
18.6 Kah Abraham kenupshau en wetuomut en Sarahut, kah n8wau, Teansik nanashwunush shwe peksú8 nanohkinausik n8khik, tuttuhpunush petukqunneganéhteash ut n8taú ahohttag.
18.7 Kah Abraham ussishau wunneetasumut, kah nós8eu Kalfoh n8hkésu kah weekun, kah uppaudtaonuh waskénuh, kah teanuk ukkesuswoh.
18.8 Kah nemunum butter kah sogkodtunk, kah Kalfoh neh kesiswoncheh, kah upponuh anaquabenit nahoh, kah noh kishke neepau ut kishkunk onk meetsuog.
18.9 Kah wuttinóuh, Uttoh woh Sarah kummittamwus? Kah n8wau, Kusseh, weetuomut.
18.10 Onk n8wau. Qushkeon nukqushkem en kuhhogkaáeu, ne adt8che pomantam8wonganú8k, kah kusseh Sarah kummittamwussis pish wunnaumonáieu, Kah Sarah n8tam ut weetuomut, squontamut, ut uppusquanuwóut.
18.11 Kah Abraham kah Sarah mohtantam88og, kah sepepomantamwog, kah Sarah wutahquenaiiu [n]eyane mittamwussissog.
18.12 Newutche Sarah kemeu hahanu, kah n8wau, Mohtantamon woh n8wekontam8ongan, & nussontimom wonk mohtantam?
18.13 Kah Jehovah unnau Abrahamoh, Tohwhutch Sarah hahanit? an8wadt Sun wunnamuhkut nunneecham mohtantamon?
18.14 Woh wussioggehukqun Jehovah? neádt8che kuhk8wamuk pish nukqushkem en kuhhogkat, neádt8che pomantam8wonganu8k, kah Sarah pish wunnaumonieu.
18.15 Neit Sarah quen8wau, n8wau, Matta nutáhanu, newutche wabesu; Onk n8wau, Matchaog, qut kutahánup.
18.16 Kah wosketompaog nepoog newutch onk nuhquaéog Sodom, kah Abraham 8weechauuh, ummonchanuh en mayut.
18.17 Onk Jehovah n8wau, Sun woh nutádtahtauon Abraham ne kodnéhheog.
18.18 Newutche Abraham wun[n]amuhkut pish 8tohtimoin missi kah menuhki, kah wame wutohtimóneash ohkeit pish 8nanumoog ut nagum.
18.19 Newutche n8wáeh, noh woh piahtimau wunneechanoh, kah weechininnúmonche nahohtôeu kah pish nanaihteaog ummay Jehovah, ussen sampwagk, kah wussittumôonk, onk woh Jehovah uppaudtauon Abrahamoh ne anomp.
18.20 Kah Jehovah n8wau, Newutche missi ummauunnitteauáonk Sodom, kah Gomorrah, kah newutche ummatcheseo[n]ganooash ahche uhqunneunkquodtash.
18.21 Nunn8kem yeuyeu, kah nunnaum toh wuttin usseneau neyan8wómuk, ne paôónukqu[e]h, qut matta n nán8g, onk nukkod wahteoun.
18.22 Kah wosketompaog qushkeog nawutch kah auog nogque Sodomut, qut Abra[h]am ash neepau anaquabit Jehovah.
18.23 Onk Abraham uppas8sukauoh, kah n8wau, Sun kuppagwun sampwesecheg weeche matchet8wog?
18.24 Paguodcheh napanna tashinchagodtog sampwesecheg ut keiht8tanit, sun woh kuppagwun, kah matta woh k8wadchanum8h ne ayeuonk, newutche napannatahshinchagodtog sampwesecheg na apitcheg?
18.25 Na8sukash ne ussen, nushon sampweussecheg weeche matchet8woh: kah sampwesecheg neyaneyeuunát matcheet8ut, na 8sukash, noh wussittuk wame muttaok, sun mat sampwesu?
18.26 Kah Jehovah n8wau, Na[m]éheog napanna tahshinchagodtog sampweusseáenuog ut Sodom, ennom8tani, neit nukketeáheoog wame neg noh apitcheg newutche nág.
18.27 Neit Abraham wunnamp8hamaúoh, kah n8wau, Kusseh yeuyeu, woús nutapshom ken8non Jehovah, qut nen webe puppissai kah pukque.
18.28 Paguodche matta wutappeineau napannatahsuog sampwesecheg, neh woh napanna wutteashin[e]hchagsinneau, sun kuppáguadtoh wame keihtotan ukquenassinneaóut napanna tahsuog? Kah n8wau, Naut nameheog yauonchagkodtog kah napanna tahsuog matta nuppaguadtóuun.
18.29 Kah wonk ukken8nuh kah n8wau, Paguodche woh naut kenameh yauonchagodtod, kah n8wau, Matta woh nutussen newutche yauonchagodtog.
18.30 Kah wuttinuh Woiyikisheuh k8wehquetumoush ahque musquantaj GOD, kah nukket8kam. paguodche naut kenameh shwinchagodtog, kah n8wau, Matta woh nuttussen naut nameheog shwinchagodtog.
18.31 Kah n8wau, Kusseh, yeuyeu wôus ne nuttinne ken8non GOD, pagodche woh nesneehchagodtog kenameh naut, kah n8wau, Matta woh nuppaguánoog wutche neesnehchagodtog.
18.32 Kah n8wau, Woiyikisseuh k8wehquetumoush ahque musquantaj GOD, kah webe majish pasukqut nukkeket8kam, paguodche woh kenameh piukqussuog: kah n8wau, Matta woh nuppaguanoog piukqusséhettit.
18.33 Neit Jehovah monchu quenau mahche ken8nont Abraham, onk Abraham au wutohket
19.1 ONk neesuog Angelsog peyauog Sodom, wanon[g]88k, kah Lot áppu 8squoantamut Sodom, náont neepau onk woh wunnogskauoh, kah náuaémo wuskesuk en ohkekontu.
19.2 Kah n8wau, Kusseh yeuyeu nussant[i]momog quinnuppegk k8wehquetumauunumw8 weekit kuttinninnumw8, kah nequttaqunohteagk, kah kutchessittau8k kusseet8woash, onk nompoôeu omohteóg pish kummonchemw8 kuttâongan8wóut, kah n8waog, Matta, qut nutapimun poquadchik wompanu.
19.3 Kah m8cheke ummenuhke nanompassumuh nahog, kah quinnuppeog, petutteaog weekit, onk ummishadtupweheuh. kah apwau weekog petukqunnunk, kah meetsuog.
19.4 Qut asquam kaéhetteg wosketompaog ne keiht8tanat, wosketompaog Sodom, weenuhkomwog wetu, wuskenuog kah kutchisog, wame missinninnuog waénu otan.
19.5 Kah wehkomoog Lotoh, kah wuttinóuh, Uttiyeug wosketompaog pétakunkqueaneg yeu nohkog ? sohwhutaiinnean, onk woh n8wahéonnônog.
19.6 Onk Lot naen sohham wutch squoantamut, kah yeanittanumau.
19.7 Kah n8wau, K8wehquetumaunumw8 neematog ahque ne en matchesegk.
19.8 Kusseh yeuyeu neesuog nutt[â]nog, matta waheun[k]eg wosketompuh, k8wehquetumauunumw8 nag kuppaudtaunnaóont kenaau, kah unnehhuk nag uttoh en tapeneamóg ut kuskesukouóut, webe yeug wosketompaog ahque toh unneheuk, newutche yeu waj peyaog ut agwe onkouohtaut neekit.
19.9 Kah n8waog, Amakompau, wonk n8waog, Yeuoh pasuk wuttinneapeyon, kah kod wussittum, yeuyeu kumm8cheke matchenehennumun onk nagoh, onk ukquentauóuh wosketompuh Lotuh m8cheke, onk pas8tshaog kod pohquanumwog squoant.
19.10 Qut wosketompaog suhkhenechaiéog, kah pet[u]ennaog Lotoh wetuómut, en wuhhogkóont, onk yeanittânumwog.
19.11 Kah wuttogkomouh wosketompuh pogkenumoonk neg apitcheg squoantamut, papeissitcheg kah matikénukeg, onk sauanumwog ummiskomunáout squoant.
19.12 Kah wosketompaog unnaog Lotuh, Sun yeu wuttapinneau onkatoganeg ? asuh waseenumukqueaneg, kah kenaumonog kah kuttânog, kah nishnoh teag ahtôan yeuut otanit, yeu wutch sohh8us yeu wutch ayeuonganit.
19.13 Newutche nuppaguatauunnean yeu aiyeuonk. newutche ummishont8waongan8 nano missi ut anaquabit Jehovah, kah Jehovah nuttann8nukqun nuppaguatauunanonut.
19.14 Onk Lot sohham, kah ken8nau wasenumukqutcheh, uttoh weetauomonutcheh wuttônoh, kah n8wau, Neepau8k, sohham8k yeu wutche ayeuonganit, newutche Jehovah yeu uppaguatauun otan: qut ut wuskesukqut wasennumukqutcheh neyane ogk8wau mamúskeyémuk.
19.15 Kah nompoáeu Angelsog wahwápimáog Lotuh, n8waog, Omkish, neemun kummittumwos kah neeswe kuttânog, yeu apitcheg, ishkont kummahtus, kenugke otan ut ummatcheseonganit.
19.16 Kah p[á]dejnwóaiyit, wosketompaog ukkogkanôuh wunnutcheg, kah wunnutcheg ummittamwussoh, kah wunnutchegan8ash neswe wuttônuh Jehovah kodtumonteanumont, kah wussohh8wunouh kah upponuh poquadch8tanit.
19.17 Onk nnih pas8wahettit poquadchit n8wau, Pohquohwhutaush kuppomantamóonk, ahque ompamuhquaish, asuh ahque apsh wame mukoshquttaut, pohquohush en wadchuut, ishkont kutushkomehit.
19.18 Kah Lot wuttinuh nahoh, Woi ahque n naj nussontimom.
19.19 Kusseh yeuyeu kuttinnum miskom kitteamonteanitteaonk ut anaquabean & kummishteauun kummonaneteaonk neaséanshean wadchanumun nuppomantamóonk matta woh {teanuk} nuppohquohum8 en wadchuut ishkont wosketuonk nunnahtwunuk kah woh nunnup.
19.20 Kah yeuyeu, yeu otan pâhsu woh nutusishónat, kah peasin, woi na paudshonti (sun matta peasininn8) kah pish nukketeahogkou pomantam.
19.21 Onk wuttinuh. Kusseh kutapenaumaunun yeu wutche, kah matta woh nukkepuhteam yeu otan, ne wehquetumaean.
19.22 Ku[n]upshash ná usishash newutche matta woh toh nutussúh, toh woh na kuppeam, newajeh hett[a]muk otan Zoar.
19.23 Nepauz paspishop ut ohkeit, Lot petuttead[t] Zoar.
19.24 Neit Jehovah sokanum ut Sodom & ut Gomorrah brimstone kah n8tau wutche Jehovah wutche kesukquiug.
19.25 Kah ukkepuhkonash yeush keitotanash kah wame mukoshqut kah wame neg noh apitcheg otanash kah ne noh adtanegik ohkekontu.
19.26 Qut ummittumwussoh ompámuhquaéoh wutch uppusquanit, kah ayeuau pogkomuhquonkanu salt.
19.27 Kah Abraham t8keu nompoaeu en na neepokup ut anaquabit Jehovah
19.28 Kah unnohquaeu nogqueu Sodom kah Gommora, kah nogqueu wame ne ohket mukoshquttaut kah ummoneneamun, kah kusseh pukutaou ohket onatuh ahut sabásumuk áhunnupukutáig.
19.29 Onk nnih GOD paguatunk otanash mukoshquttaut. GOD mehquanumau Abraham kah sohh8wunau Lotuh wutch nôeu kepuhkonittuo[n]ganit, ne kepuhteadt otanash ne wadohkit Lot.
19.30 Kah Lot sohham wutch Zoar onk ayeu wadchuut, kah neswé wuttaunoh weechee: newutche wabesu ayin Zoar, kah wetu hassunnekit nagum kah neswe wuttaunoh.
19.31 Kah mohtomeg[i]t unnau weesumussoh k8shun kutchaiyeu8 & matta wohtoh wosketompaun8 yeu ohkit kuppetakounkqun[-]nánonut, ne asehettit wame muttaohkeog.
19.32 [K]ah wuttatamweheuntuh K8shun wine onk woh keneesinan, onk woh k8wadchanumauomun 8skanemunneuh K8shun.
19.33 Onk wutattamweheaog 8shuoh wine ne nohkog, onk mohtomegit petutteau, onk neesin 8shoh, kah matta wahteau ne seepsi[k] kah omohkeit.
19.34 Onk nnih nompuhke[i]g, mohtomegit unnau wesumussoh, Kusseh neesinup n8s[h] wanongk8k: wonk wuttattamweheuntu[h] wine yeu nohkog, kah petutteash kah neesish onk woh k8wadchanumauómun 8skanemeneuh k8shun.
19.35 Kah wonk 8tattamweheôuh 8sh8oh wine ne nohkog, kah pei[s]sissit nepau kah wunnesinuh, kah matta wehteau ne seepsuk kah ne omohkeit.
19.36 Nemehkuh neeswe wuttônuh Lot wompequauog wutche 8sh8oh.
19.37 Kah mohtomgit wunneaumonieu, kah wuttissowenuh Moab, yeuoh 8sh8oh Moabitog yeu pejeh kesukok.
19.38 Kah wesumussoh wonk wunnaumonieu kah wuttissowenuh Ben-ammi: yeuoh 8sh8oh wunneechanoh Ammon yeu pajeh kesukok.
20.1 ONK Abraham na 8mun sowanohkomukqut kah wutohtu nashauwe Kadesh kah Shur, kah namshpeyau ut Gerar.
20.2 Kah Abraham n8wau papaume Sarah ummittumwussoh yeuoh nummi[ss]is kah Abimelek ketass8t ut Gerar án8team8 kah wunnemunoh Sarah.
20.3 Qut God peyaonau Abimilechuh ut kouénat kah wuttinuh, kusseh ken kenup newutche na mittumwussis neemunadt, newutche noh wusso.
20.4 Qut Abimelech asquam pas8sukauonk kah n8wau, Lord, wonk kenehtoh sampweseae wutohtimóin.
20.5 Sunnummatta nuttugk8us yeuoh nummissis kah nagum nux nagum nehenwonche n8wop yeuoh nohtonugqus: ut nussampweteahonganit, kah matta woskehuwomun8ut nunnutchegash yeu nutussen.
20.6 Onk GOD wuttinuh ut kouenat, Nux n8wahteoun yeu kutussen kussampweteahaonganit, newutche kutchekénunup wutch kummatcheneheneat, newutche matta kittinnanumunoh mussin.
20.7 Kah yeuyeu qushkinumau wosketomp ummittamwussoh, newutche noh Manittowompaenin onk pish kuppeantamwanshuk, kah pish kuppomantam: kah matta qushkenumauóadt, wahteaush pish wunnamuhkut kenup, ken kah wame ne ahtauan.
20.8 Newajeh Abimelech omohku nompoaeu, kah wekomáu wame wuttinumoh, kah yeush kutt8wongásh wuttinonásh wámu ut wuttogk8wóut onk wosketompaog m8cheke wabesuog.
20.9 Neit Abmimelech wehkomau Abrahamoh kah wuttinuh, Toh kittinheimún? kah toh [k]ittine wuttamhish onk woh kuppaudt(ah) kah nutass8tamóonk ummishe matchesenat kuttinheneash nish matta woh aséonsh.
20.10 Kah Abimelech unnau Abrahamoh, Teaguas kenaum yeu waj ussean?
20.11 Kah Abraham n8wau, Newutche nuttenantamup wunnamuhkut, qushaonk GOD matta yeu ayauonganit ohtano, onk woh nunnushhukquog newutche nummittamwussoh.
20.12 Qut wunnamuhkut noh netompas, ne wuttaunoh n8sh, qut matta wutónoh n8kas onk n8mittamwussissin.
20.13 Onk nnih GOD ayimungquean nanwúshon wutch weekit n8sh, nuttinóp, Yeu k8womoausuonk pish ánhean nishnoh ut uttôh paôog, n8wash papaume neen, Nunnohtonugqus.
20.14 Kah Abimelech neemunau sheepsoh, kah oxinoh kah wosketompae wuttinnúmoh, kah mittamwussisse wuttinnumoh, kah wuttinnumaunuh Abrahamoh, kah ukqushkenumauuh wonk Sarahoh ummittamwussoh.
20.15 Kah Abimelech n8wau, Kusseh, nutohke ohteau anaquabean, wutohkish uttoh wekeneaman.
20.16 Onk Sarah unnau, Kusseh nuttinnumau kenohtonugqus nequt muttanonganogkodtash silver: kusseh yeuoh kuttungquequohhou k8wutche nog weetomukqueaneg, kah wam[u] {onkatog[e]g}: yeu unaushkomonáh.
20.17 Neit Abraham peantamauau Goduh: onk GOD neetskeheheau Abimelechoh, kah ummittamwussoh, kah mittamwussisse wuttinnúmoh, kah neecháog.
20.18 Newutche God kuppohham wame wuttóontómuk8m8uh ut weekit Abémelech, newutche Sarah ummittamwussoh Abraham
21.1 ONK Jehovah nátauwáhheau Sarahoh ne án8wop, kah Jehovah wuttinheuh Sarahoh ne ánomp.
21.2 Kah Sarah wompequou, kah neechanishau Abrahamoh wunnaumonuh, ut ukkeechiyeuunneat, ut utt8che neinukkehtimop GOD.
21.3 Onk Abraham wuttussowenuh wunnaumonuh neh neekitteawutche, Sarah neekitteauwonche, Isaak:
21.4 Onk Abraham quoshquswau wunnaumonuh Isaakoh nishwosuk audtahshikquinápin[-]it, GOD ne anunn8nomp.
21.5 Kah Abraham nequt pasuk8e kodtumwohkom neekitteawudt wunnaumonuh Isaakoh,
21.6 Onk Sarah n8wau, GOD nutahánhik, wame n8togig n8weetanum8mukquog.
21.7 Onk n8wau, Howan woh ánont Abrahamoh, Sarah woh n8soou mukkiesoh? newutche nunnechanush wunnaumonuh nean kechésuut.
21.8 Onk mukkies kenuppétu, kah 8cheninnop: kah Abraham mishenukissu ne kesukok Isaak 8cheninat.
21.9 Onk Sarah nauau wunnaumonuh Hagar Wutegyptianú8 neekiteauompuh Abrahamoh, momontauont.
21.10 Newutche unnau Abrahamoh, Pogkes yeuoh missinnóe mittumwussis kah wunnaumonuh, newutche wunnaumonuh yeuoh missinóe mittumwussis, matta pish nompanunk8 weeche nunnaumonuh, weeche Isaak.
21.11 Onk yeu 8saume wutamanatamhukqun ut anaquabit Abraham newutche wunnaumonuh.
21.12 Onk unnau GOD Abrahamoh, Ahque wutamanatamhukqush ut anaquabean newutche wusken, kah newutche kummissinóe mittumwussis: wame ne an8wadt Sarah n8tamwe ussish wuttinn8waonk: newutche ut Isaak k8skannémuneog pish hennoog.
21.13 Kah wonk wunnaumonuh missinnoe mittumwussis pish nutáyimau wutohtimoin newutche noh k8skannem.
21.14 Kah Abraham nompoaeu omohku, neemunum petukqunnunk kah wisquadt namwohta nippe, kah wuttinnumaun Hagaroh, (wunnnayeutuno[n]) kah wusken, kah moncheaheuh: kah monchu, kah nanwushau touohkomukqut Beersheba.
21.15 Kah nippe mahtshau wishquadt: onk ponau mukkiésoh agwu poshquodchuut.
21.16 Kah monchu, kah nummatappu uppiuksukukauoh, noasu, woh paudohtamuk, newutche n8wau, Ahque naumutt[i] wunnupp8onk wusken, kah uppiuhsukukauoh kah wuttauatongqussu kah mau.
21.17 Kah GOD n8tam wuttauatonkqussuonk wusken, kah wutangelumoh GOD wehkomau Hagaroh wutche kesukquiug, kah wu[t]tinuh Tohspinau Hagar? ahque wabesish, newutche n8tam GOD wuttauatonkqussuonk wusken uttôh apit.
21.18 Neepaush waapin wusken, kenamwin kenutcheganit, newutche nutayimau missi wutohtomoin.
21.19 Kah GOD wôshwunum wuskesukquash kah naum wuttahhamonk, kah monchu, kah numwôhpagunau wishquau nippe, kah wuttattamweheuh wuskenuh.
21.20 Kah GOD weetomau wuskenuh, kah kenuppetu kah weekitam touohkomuk, kah sasompwohtau.
21.21 Kah ayeu touohkomukqut Paran, kah okasoh neemunau mittumwussoh wutch ohkit Egypt.
21.22 Onk nnih, ne ahqompak Abimelech kah Phikol kehchemugquomp wutayeuteomuh ken8naog Abrahamoh, n8waog, GOD k8weetomuk nishnoh kutussen.
21.23 Newutche yeuyeu chadchekéemeh yeuut nashpe GOD, onk matta kuppann8waenéhu, asuh mat nunnaumon, asuh mat nummaumon wunnaumonuh, netatupe womoausuonk ne ánhen, ne pish kuttinhen, kah ne ut ohket uttoh aneapeyoán.
21.24 Kah Abraham n8wau, Nutchadchekéyeuam.
21.25 Onk Abraham áushkomau Abimelechuh newutche wuttáhamonk, uttiyeu Abimelech wuttinnúmoh chekee u nemunumohettit.
21.26 Kah Abimelech n8wau, Matta n8wáon howan yeu ásit, asuh matta kutuss8unah, asuh matta n8tam8unah, qut yeu kesukok.
21.27 Kah Abraham nemunau sheepsoh, kah oxenoh, kah wuttinnumáuunuh Abimelechuh: onk neeswe wunn8waog
21.28 Onk Abraham chippunau nesáusuk tahsuoh squoshimwoh shepwussémesog wutch shepsehtu.
21.29 Onk Abémelech unnau Abrahamoh, Toh nauwuttam88 yeug nesausuk tahsuog squoshimwog shepwussemesog chaupunàcheg.
21.30 Onk n8wau, Newutche yeug nesausuk tahsuog squoshimwog shepsemesog k8tnôóg nunnutcheganit, neg woh n8wauwaónukquog, yeu nukkuthamunah yeu wuttahhamonk.
21.31 Newutche wuttehéttamun ne ohke Beersheba: newutche nag neeswe wutchadchekéyeuwónittuog.
21.32 Nemehkuh wunn8waog ut Beersheba, neit Abimélech neepau kah Phikol kehchemugquomp wutayeuwehteomut, kah qushkeog en wutohtuout Philistanog.
21.33 Onk {Abraham} ohketeau matugquemesash ut Beersheba, kah na ut wehquetum 8wesuonk Jehovah micheme pomantamoe Manit.
21.34 Kah Abraham wuttineapeyon wutohtuout Philistins m8chetikqunne.
22.1 ONk n$nih, mahche n$nag, GOD qutcheheau Abrahamoh, onk wuttinuh, Abraham, kah n8wau, Neen yeu.
22.2 Kah n8wau, Neemun yeuyeu kenaumon kenukquetegheáe Isaak noh womonadt kah aush ohket Moriah, kah naut sephaush chikóhsue sephausuonk ut pasuk wadchuut uttiyeu mashamauun.
22.3 Onk Abraham nompoaeu omohkeu, kah appapuwenehteau wutassimoh, onk weecháau neesuoh 8skenumoh, kah Isaakoh wunnaumonuh, kah papassetaham wuttuhqunash wutche chikohsue sephausuonk, kah neepu kah au ayeuonganit ne anomp GOD.
22.4 Neit nashikquinukok Abraham spuhquaeu kah naum ayeuonk n8adtut.
22.5 Kah Abraham unnau 8skenumoh, Yeu appek weeche asse, kah neen kah nunkomp yô nuttónan, kah n8wowussumomun, kah wonk hô kuppeyaunumun.
22.6 Kah Abraham neemunum sephausuwae wuttuhqunash, kah upponamunash Isaakait wunnaumonat, kah neemunum n8teau wunnutcheganit, kah chohquog, kah neeshauog.
22.7 Kah Isaak ken8nau Abrahamoh 8shoh kah n8wau, N8sh, kah n8wau, Neen yeu nunnaumon, kah n8wau, Kusseh, n8tau kah wuttuhqunash, qut uttiyeuoh shepsemes, wutch chikohsue sephausuonk?
22.8 Kah Abraham n8wau, Nunnaumon, GOD pish quoshaéittau wuhhogkuh shepsemésoh wutche chikohtae sephausuonk, kah neeshauog.
22.9 Kah peyaog ayeuonganit ne mashamaomp GOD, kah Abraham na wuttit ayimun Altar, kah wunishitteau wuttuhqunash, kah tahtogkuppunau Isaakoh wunnaumonuh, & upponuh woskeche Altar woskeche wuttuhqunit.
22.10 Kah Abraham summagunum wunnutcheg neemunum chohquog, onk woh nushau wunnaumonuh.
22.11 Kah wutangelumoh Jehovah 8wehkomuh wutch kesukqut kah n8wau, Abraham, Abraham, kah n8wau, Neen yeu.
22.12 Kah n8wau, Ahque ponsh kenutcheg nunkompaut, asuh ahque toh henne, newutche n8wahteoun yeuyeu kukqush GOD, newutche matta kukkishpadtamien kenaumon.
22.13 Kah Abraham spuhquaeu, kah natauwompu, kah kusseh, uppushquanit shepse nomposhim sadtuwunnadchin kuppahtu: & Abraham na au & neemunau shepsoh nomposhimwoh, & wussephausinuh, wutche chikohtae sephausuonk nompu ut wunnaumonuh.
22.14 Kah Abraham ne ayeuonk wuttissowetamun, Jehovah-jireh, ne an8womuk ne pajeh yeu kesukok, 8wadchumut Jehovah pish naumun.
22.15 Kah wutangelumoh Jehovah weekomau Abrahamoh wutch kesukqut nahohtôeu.
22.16 Kah n8wau, nashpeu nehenwonche neen nutchadchekeyeuwam, n8wau Jehovah newutche yeu kutussen, kah matta kukkishpadtamieu kenaumon kenukquttegheáe.
22.17 Wunanitteáon k8nanumoush, Kah m8chekehuwaon numm8chekeh k8skanmemeneog, onatuh anogqsog kesukqut, kah onatuh nogaeu keechipam kehtahhennit, kah k8skannemunneog pish ohtóog 8squontam8 u[mm]atwom8oh,
22.18 Kah ut k8skanneemunut wame wutohtimoneash ut ohkit pish wunnanetamunash, newutche kenosweetam nuttin8waonk.
22.19 Neit Abraham qushkeu en 8skenumut kah neepáuog, kah weechaittuog en Beersheba, kah Abraham wutohtu ut Beersheba.
22.20 Kah nnih, máhche nnag, unnonah Abraham, n8wau, kusseh Milcah nagum wonk neechauau keematoh Nahor,
22.21 Huz mohtommeginitcheh kah Buz weematoh. Kah Kemuel 8shoh Aram, kah Chesed, kah Hazo, kah Pildash, kah Jidlaph, kah Bethuel.
22.23 Kah Bethuel wuttoneu Rebeckah: yeouh shwosuk tahsuoh Milkah wunnechanshonuh Nahoroh weematah Abraham.
22.24 Kah nees8kauonche ussowesu Reumah neechau wonk Teba & Gaham & Thahash & Maachah.
23.1 KAH Sarah nequt pasuk8e kodtumwohkom, & neesneechag & nesausuk yeu[s]h ukkodtum8ash uppomantamóonk Sarah.
23.2 Kah Sarah ut nupp8 ut Kirjatharba, ne Hebron ohkeit Kanaan, kah Abraham ummau unnitteaunshuh & ummamuttamwanshuh.
23.3 Kah Abraham neepau wutche anaquabit wunnup8moh, & ken8nau wunnaumonuh Heth, n8wau.
23.4 Neen nuppenuwohteau, kah nuttinneapeyon weechekenaau, aninnumaiegk ohtauunat posekinittuae ohke, onk woh nupposekin nunnup8m wutch anaquabeh.
23.5 Kah wunnechanoh Heth namp8hamauaog Abrahamoh, wuttinouh.
23.6 N8taiinnean nussontimom ken manittoe Sontim k8wutche neenawun, toh weekeneaman n8weenohkeinonit posekin kenup8m: matta howan neenaw[u]n woh k8wohquoantamáuun8mun n8wenohkéinonash wutche ken, qut woh kuppose[k]in kenupp8m.
23.7 Kah Abraham neepáu kah náuaeihtauau missininnuh ne wadohkinutcheh, anapuahhettit wunneechanuh Heth.
23.8 Kah ukken8nuh n[a]hog, n8wau, unnántómog nuppesekinon nup8m wutch anaquabeh, n8tiegk, kah nanompasittumaiegk Ephron wunnaumonuh Zohar.
23.9 Onk woh nuttinumunk wuthassunnegk Machpelá[h], ne ohtunk 8quahtikonit, uttoh an8adtik woh n8ch aninumungqun wutch antaunnat posekinatue ohke.
23.10 Kah Ephron weetomau wunnechanoh Heth: kah Ephron wuthittite namp8hamauau Abrahamoh n8tauahettit wunnechanóh Heth, wame neg petuteacheg squoantamut wut8tanit, n8wau.
23.11 Matta nussontimom, n8tah kuttinumaúunun ohteuk, kah hassunnegk ne na ohtag kittinnumaúun[u]n, anaquabhettit wunnaumonuh nummisinninnumog kuttinnumauunun, posekin kenup8m.
23.12 Kah Abraham nauaeu ut ánaquabhettit missinninnuog ne wadtohkitcheg.
23.13 Kah ken8nau Ephronuh, n8tamohettit missinninnuog neg na apitcheg, n8wau, qut tapeneauman k8wehquetumoush n8tah kittinnumaush teauguésh wutch ohke, nohtinnumah onk hó na nupposekinnon nupp8m.
23.14 Kah Ephrom wunnamp8hamauoh Abrahamoh wuttinuh.
23.15 Nussontimom n8tah, ohke nóadtu yauudt pasuk88ash shekelsash Silver, ne ne teaguas ut nashauwe nen kah ken ? newutche posekin kenup8m.
23.16 Kah Abraham 8namptauau Ephronuh kah Abraham quttuhhamauau Ephronuh silver ne mashamungqut, n8tamohettit wunnaumonuh Heth, yauut pasuk88ash shekelsash silver wanegegkish ut kenugke kodtauwompas[u]enuog.
23.17 Kah wutohteuk Ephron ohteuk ut Machpelah anaquohtag Mamre, ohteuk kah hassunnegk ne na ohtag, kah wame matugquash ne ohteakonit, wame sussippoiyeuash waeneu. 8tahtóonganin.
23.18 En Abrahamut wutohtoonganu anaquahhettit wunnaumonuh Heth, k8wutche wame petutteacheg 8squoantamut wut8tan
23.19 Yeu mahche nnag, Abraham posekinau Sarahoh ummittumwussoh hassunnekit ohteakonit Machpelah anaquohtag Mamre ne Hebron ut ohkeit Kanaan.
23.20 Kah ohteuk kah hassunnek ne na ohtag ayimun wunnamuhkut wotohtinat Abraham wutche ohtauun posekinittuae ut kishke wunnaumonuh Heth.
24.1 ONK Abraham kutchisu8, kah sepepomantam, kah Jehovah mahche wunnanumuh Abraham wutch wame teanteaguassinish.
24.2 Kah Abraham unnau masugkenutche wuttinnumoh ut weekit nanawunnumunit wame ne adtashadchásuadt, ponsh k8wehquetumoush kenutcheg agwu neehquaut.
24.3 Kah kutchadchekeyeuwahush nashpeu Jehovah Keitannit kesukqut, kah Keitannit ut muttaohket, onk woh mat keneemunoh ummittamwussoh nunnaumon, wuttaun8oh Kananiteg neg weetomukuppanneg.
24.4 Qut woh kuttôm nehenwonche nutohket, kah nuttinonkumóhtu kah neemun ummittamwussoh nunnaumon Isaak.
24.5 Kah wuttinúmun wuttinuh, Paguodche mittamwossis matta weekontam8h yeu pajeh weechógqunat yeu ohket: neit wonk hô nuppasou kenaumon ohkeit ne wómop.
24.6 Onk Abraham wuttinuh, ahque pas8 na wonk nunnaumon.
24.7 Jehovah Keihtannit ut kesukqut, noh neemunit wutch weekit n8sh, onk wutch ohkét nuttinonkumóut, on(k) noh kan8ssop, kah noh chadchekekeimip, n8wau, Yeu kittinnumaunun ohke wutch k8skannemunneut, noh pish an8nau wutangelumoh ut anaquaushaan, kah na pish k8tnon ummittamwussoh nunnaumon.
24.8 Kah mittamwossis matta weekontam8g kutasukongqunat, neit woh kuppahkhit yeu wutch nutchadchekeyeuonganit, webe ahque pas8 nummoumon na ut
24.9 Kah wuttinúmun wunnutcheg ponum Abraham wussontimom ut agwu weehquaut, kah wutchadchekeimoh papaume nish aunakish.
24.10 Kah wuttinnúmun neem[u]nau piukqussuoh Kamelsoh, wussontimom Ukkamelsoh, kah monchu (newutche wame ummaumachiash wussontimomoh wunnutcheganit ohtaash) kah neepau, monchu en Mesopotamia wut8tanit Nahor.
24.11 Kah ukkamelsumoh uppesitúkqussumheuh ut poquadchu-8tanit, kishke wuttahhamonganit, wanonk88k mittamwussissog ét8chu sohamohettit wutáhapahettit.
24.12 Kah n8wau, Woi Jehovah um-Manitt8moh nussontimom Abraham, k8wehquetumoush aninnumah wunne pomushaonk yeu kesukok, kah womóausuaineh nussontimom Abraham.
24.13 Kusseh, yeu nunnepauun kishke wuttahamonganit, kah wuttéun8oh wosketompaog 8tanit, sohhamóhettit wadhupahettit.
24.14 Onk nnag nunksqua noh woh anog, Ponsh kupp8thansh onk woh n8tattam, kah n8adt, wuttattash, kah wonk n8tattamweh kukkamelsog, n noh8wutch énadcheh kittinnúm Isaak: kah neit woh n8wahteóh k8womoausueneheaonk nussontimom.
24.15 Kah nnih, asq maht8og, kusseh, Rebeckeh soham noh neeteup ut Bethuel, wunnaumonuh Milchah ummittamwussoh Nahor, weematoh Abraham: upp8thansh ohteau wuttugkeit.
24.16 Onk nunksquau wunneetu m8cheke móneaúonat, penomp, matta wosketomp 8waheuh: onk n8keu ut wuttahamonganit, kah numwôquom upp8thonch8mut, kah kadcheu.
24.17 Kah wuttinnúmun quogqueu wunnogskauoh, kah n8wau, Wuttattamwuhhe k8weehquetumoush ogguhsemese nippe ut p8thonchuut
24.18 Kah n8wau, Wuttattash nussontimom kah kenupesen, kah n8kénum upp8thonchu ut wunnutcheganit kah 8tattameheuh.
24.19 Kah mahche wuttattamwehheunt, n8wau, Kah wonk n8thupau kukkamelsog nô pajeh mahtsippamhettit.
24.20 Kah ukkénuppeússen, sokunum upp8thansh ut neetasuok 8tattamwaech8wout, kah quogqueu en wutahamonganit wuttóhupau, kah wutóhupauau wame ukkamelsumoh.
24.21 Kah wosketomp monchant(o)g chequnikompau, uttoh wuttin Jehovah wunnantamun uppomushaonk asuh matta.
24.22 Onk n$nih Kamelsog mahchepissipwúhettit, wosketomp neemunum Golde sogg[uss]ohou unatohkequan paushe shekel, kah neenash kehtiputénapéash wutch wunnutchegash, unatôhkéqunash piukqutash shekelsash gold.
24.23 Kan n8wau, Howan wuttaunoh ken ? missohamah k8we(h)quetumoush: mohchoi k8sh week toh woh apéog?
24.24 Kah wuttinuh, Neen wuttaunoh Bethuel, wunnaumonuh Milchah nekitteauwómpuh Nahoroh.
24.25 Wonk wuttinuh, N8wadchanumumun sekupog(h)ungash kah weatchiminneash wamut, kah toh woh kaemuk.
24.26 Onk wosketomp nauwaémo uppuhkuk onk wowussumau Jehovah.
24.27 Kah n8wau, 8nanumunnaj Jehováh um-Manitt8moh nussontimom Abraham matta amaunummauonk ummonaneteaonk, kah 8nomwáyeuonk pomashàon mayut, Jehováh nutuss8wunuk weekit nussontimom waweematutog.
24.28 Kah nunksquau monchashau, kah wuttinonash yeusho(h) neg noh ápitcheg weekit okasoh.
24.29 Kah Rebekah wunohtónukqussu, kah ussowenau Laban, kah Laban sohwushau ussishau wosketompaut wutahamonganit.
24.30 Onk nnih, nag wussagsohou, kah kehtúpittenápeash ut wunnutcheganit ummissisoh, kah n8tog ukkutt8wongash Rebeckahoh umméssissoh, an8wadt, Yeu nuttugqun wosketomp, onk peyaónau wosketompuh, kah kusseh, neepau kishke Kamelsut, kishke wutahamonganit.
24.31 Kah n8wau, pétutteash ken k8nanumuk Jehovah, tohwutch nepaiyean poquadchit ? newutche nummahche quaquashweetam wetu, kah ayeuo[n]k toh aphettit Kamelsog.
24.32 Onk wosketomp petutteau wetuómut, kah ómpineau ukkamelsoh, kah wuttinnumáup sekuppoghungash, kah weatchiminneash wutche kamelsog, kah nippe kutchessittauun wussetash, kah wussetoash wosketompaog wechógqutcheh
24.33 Kah upponamauóoh mechum anaquabenit, qut n8wau, matta nummetsuh, onk mahche eyon nuttinsháonk, kah n8wau, keket8kash.
24.34 Kah n8wau, nen Abraham wuttinnúmoh.
24.35 Onk Jehovah misheu wunnanumaunussontimomoh, kah ummishheuh, kah wuttinnúmauh flocksog kah heardsog, silver kah gold, wuttinnúmoh wosketompuh: kah mittumwosissoh, kamelsoh kah assesoh.
24.36 Kah Sarah ummittumwussoh nussontimom 8chekitauópanuh wunnaumonuh nussontimomuh kahchisquo8ut: kah wuttinnumauonash wame wutahtoongash.
24.37 Kah nussontimom nutchadchekeyeuwáhuk, n8wau, matta keneemunoh ummittumwussoh nunnaúmon wutaun8oh Kananiteog uttiyeu ohke, wadohkéomp.
24.38 Qut woh kuttôm n8sh weekit, kah nuttinauwomóuhtu, kah neemun ummittumwussoh nunnaumon.
24.39 Kah nutti(n)op nussontimom, paguodche mittamwussis matta nutasukunk8.
24.40 Kah nuttinuk Jehovah noh anaquabit, nuppomusham, noh pish k8weechantinug wutangelsumoh, kah k8nteunk kummay, kah pish keneemun ummitamwussoh nunnaumon wutch nutauwamô(tu), kah n8sh weekit
24.41 Neit pish kuppahkeh kuhhog wutch nu[t]chadchekeyeuwaonk peyoan nutauwamohtu, kah mat eninnumungk8an, pish kuppahke kuhhog wutche nutchadchekeyeuwaonganit.
24.42 Kah nuppeyam yeu kesukok wutahamonganit, kah nussip, Woi Jehovah um Mamanitt8moh nussontimom Abraham, wunnehteauan nummay uttoh ayo[i].
24.43 Kusseh nunneepoh kishke wutahamonganit kah woh n$nih, penomp paont wuttuhhupau, kah unnog, Aninnumah k8wehquetumoush nippemes wutch kupp8thanchuut, woh n8ttatam.
24.44 Onk unugquean, Wutta[s]tash ken, kah wonk n8thupau kukkamelsog: n noh-8wutch neh Jehovah an8wacheh wunnaumonuh nussontimom.
24.45 Kah asq maht8aon ut nuttahhut, kusseh Rebekah sohham kah upp8thonchum wuttugkit ohteau, kah wômtu en wutahamonganit, kah wuttuhhuppau, kah nuttinôp, Wuttattamóheh k8wehquetumoush.
24.46 Kah ukkenuppesen & wunn8kinumun upp8thonchúm wutch wuhhgkat, kah n8wau, Wuttattash, kah wonk n8tattamweh kukkamelsog, kah n8tattamup kah wonk wuttattamweheau kamelsoh.
24.47 Kah nunnat8tomáuop, kah nissip, Howan wuttaunoh ken? kah n8wau, Wuttaunoh Bethuel, wunnaumonuh Nahor, noh Milchah nekitteauompuh: kah nupponumau sogkussohou wuskesukqut kah kuteuputenapeash ut wunnutcheganit.
24.48 Kah nunnaéunum nuppuhkuk, kah n8wowussumop Jehovah, kah nuttabuttantamau God ummanitt8moh nussontimom Abraham, noh pas8gk8h en sampwe mayut neemunon nussomtimom weematoh wuttáunoh wutch wunnaumonuh:
24.49 Onk yeuyeu, womonetuaéu unnehheóg, kah sampwenéheog, nussontimom, ussegq, asuh matta, ussegq, onk woh nukqushkem menadchéanit asuh nuttinohkôunit.
24.50 Neit Laban kah Bethuel wunnamp8hamauoh, kah n8waog, yeu 8m88 Jehovah ut, matta woh kittinninn8mun máchuk asuh wunnegik.
24.51 Kusseh Rebekah ut anaquabean, neemun, kah monchish, kah kussontimom wunnaumonuh ummittumwossisitch, nean8wop Jejovah.
24.52 Onk n$nih Abraham wuttinnúmon8tog ukkutt8wongash woussumau Jehova[h] en ohkéau.
24.53 Onk wuttinnúmun sohwhunum nompakouunash silver, nompakouunash gold kah hogk8wongash, kah wutténnumaunah R[e]bekah: kah aninnumauau wunohtonugqussoh, kah okasoh waanegugish.
24.54 Kah nag meetsuog, kah wuttattamwog nagum, kah wosketompuh neh weetomukqutcheh, kah 8wampanohkon, kah omohkéog mohtompog, kah n8wau, moncheaheh en nussontimómut.
24.55 Kah wunohtónugqussoh kah okasoh n8waog, nunksqua n8wetómukqunán ogguhsequinne yean piukkukquinne, mahche ne nag pish monchu.
24.56 Kah wuttinuh nahog, ahque wuttamhegq, Jehovah wunnehtunk nummay, moncheahegq onk woh nuttom nussontimomut.
24.57 Onk n8waog, N8wehkomómun nunksquau, onk nat8tomauóun ut wutt8nut.
24.58 Kah wekomaog Rebekah, kah wuttinóuh, Yeuoh woh k8wechau wosketomp ? kah n8wau, N8weechau.
24.59 Onk wuttinanumóuh monchek Rebekah ummisses8oh, kah nanómukqutche kah wuttinnúmoh Abraham kah 8wosketompomoh.
24.60 Onk wunnánumaog Rebekah, kah wuttinóoh ken ummisiesin, ken muttanonganuush piukque muttanonganogkussuog, kah k8skannemuneog ahtauhettich 8squoantam8ash neg sekeneauóncheg.
24.61 Kah Rebekah neepau, kah wunnunksquomoh, kah nai8mukquog kamelsoh, kah asuhkauaog wosketompuh: kah wuttinnúmun neemunau Rebekah kah monchu.
24.62 Kah Isaak om mayut wutahamonganit Lahoiroi, newutche wutohtu sowanohkit.
24.63 Onk Isaak sohham en ohteakonit wunnonkquae natwontamoe peantamunat, kah aspuhquait, kah nauau, kah kusseh kamelso[h] peyéog.
24.64 Kah Rebekah spuhquaeu, kah nauont Isaakoh, n8keu wutch kamelsut.
24.65 Newutche unnop wuttinnúmunuh, howan yeuoh wosketomp pamshadt ohteakonit kenogkunkqun ? onk wuttinnumun n8wau, Nussontimon, newutche neemunnum yânequohh8, weyanequawhun.
24.66 Kah wutinnumun wuttannon Isaakuh wame ne aseit.
24.67 Onk Isaak uppas8oh okasa Sarahoh wekit, kah nemunnau Rebekah kah 8mittumwussissinneuh, kah 8womonuh: onk Isaak wekontamwaheau mahche nuppinit okasa.
25.1 NEit wonk Abraham ummittumwussu, kah ussowesuoh Ketura.
25.2 Kah wunnekitteunkquoh Zimram, kah Jokshan, kah Medan, kah Midian, kah Ishbak, kah Shuah.
25.3 Kah Jokshan wunnaumonaeu Sheba, kah Dedan, kah wunnaumonuh Dedan Ashurun, kah Letushim, kah Leummim.
25.4 Kah wunnaumonuh Midian, Epha, kah Epher, kah Hanoch, kah Abida, kah Eldaah, wame yeuh wunneechanoh Ketura.
25.5 Onk Abraham aninnumauau wame wutahtóonk Isaakuh.
25.6 Qut wunnaumonáuh 8wisquinneunk wutch Abraham, Abraham wuttinnumauh aninnumoadtuongash, kah ummoncheáheuh en wutchepwoou, wutch Isaak wunnaumo[n]a[h] (asq pomantog) en wutchepwoohket.
25.7 Kah yeush ukkesukodtumash kodtumoash Abraham uppomantamóonk ne pamontog nequt pasuk8we kodtumo, kah nesausuk tahshinchag kah napanna tahshit kodtumwae
25.8 Neit Abraham nashauwonau wunnashauanitt8moh, kah nupp8 ut wunne kutchiseunneat mahtauntam, kah sepepomantam kah mukinau en ummissinninnúmehtu.
25.9 Kah wunnaumnouh Isaak kah Ishmael nag upposekinóuh, ut hassunnekit Machpelah, wutohteakonit Ephron wunnaumonuh Zohar wut-hittit, anaquohtag Mamre
25.10 Ne ohteuk édtaomop Abraham wunnaumonuh Heth, na Abraham posekénon, kah Sarah ummittumwussoh.
25.11 Onk n$nih mahche nupuk Abraham, GOD wunnanumau wunnaumonuh Isaak, kah Isaak wutohtu kishke wutahamonganit Lahai-roi.
25.12 Kah yeush wutontseongash Ishmael wunnaumonuh Abraham, noh Hagar wut-Egyptian, ummaidumoh Sarah neechauomouh Abrahamoh.
25.13 Kah yeush 8wesuongash wunnaumo[n]uh Ishmael nashpeu 8wesuongan88ash, [p]eyaunag uppometuonganú8ash, mohtom(e)kheonche Ishmael. Nebajoth, kah Kedar, [ka]h Adbeel, kah Mibsam.
25.14 Kah Mishma, kah Dumah, kah Massa.
25.15 Hadar & Tema, Jetur, & Naphish, kah Kedem[a]h.
25.16 Yeuh wunnaumonuh Ishmael kah yeush wuttissowesuongan88ash, neyaunag wut8tanáoash, kah 8wonkon8sin88ash: nabo neesuog somtimóog, neyaunag wutohtimôn8woash.
25.17 Kah yeush kodtum8ash uppomantamóonk Ishmael, nequt pasuk8e kodtumo, shwinchag kah nesausuk tahshit kodtumwae, kah nashauwoneau wunnashauanitg8moh, kah nupp8, kah mukkinau en ummissinninnúmehtu.
25.18 Onk wutohtuog wutch Havilah, onk yean Shur, ne ohteau anaquohtag Egypt nogquein Assyria: kah nupp8 anaquabéni(t) wame weematoh.
25.19 Kah yeush wutonseongash Isaak, wunnaumonuh Abraham, Abraham wunnaumonaeu Isaak.
25.20 Kah Isaak yauunchage kodtumwohkom womittumwussissit Rebekah wuttaunoh Bethuel wussyrian, Uppadan-aram, ummississoh Laban Wussyrian.
25.21 Onk Isaak wehquetumauau Jehovah, wutche ummittumwussoh, newutche mehchéyeu, onk Jehovah ukkittumonkutáuoh, kah Rebekah neh ummittumwussoh wompequauoh.
25.22 Kah mukkiésog wogkóuineánittuog ut wuttinnomhogkat: kah n8wau, Wunnamuhkut nnag, tohwutch yeu spinai ? onk monchu onk woh nat8tomauau Jehovah.
25.23 Kah Jehovah wuttinuh: Neesinash wutohtimóineash ohtáash ut kutôontómukkomut: kah neese chippissuog missinninnúog pish chippeog wutch kenogkusit: kah nequt chippissuog missinninnúog pish wutanuwunuhkesumóuh onkatoge missinninnúh, kah masugkenuk pish 8tinnúmuneuh peississit.
25.24 Onk mahche tahshikquinógkok ne woh adt neechadt, kusseh togquonsu8og ut wutôntómukomut.
25.25 Kah negonnu sohhog musquesu, wame ut woskeche, onatuh mashquoshiámuk, kah wuttissowenuh Esau.
25.26 Kah mahche n$nag weematoh sohweeoh, kah wunnutcheg kogkôunum Esau wogquoan kah 8wesuonk hettamun Jakob, kah Isaak nequtta tahshinchage kodtumwohkom nekitteáuut.
25.27 Onk mukitchogqussog kenuppétuog kah Esau anuádchau wosketomp ut ohteákonit, onk Jakob unninuanum8, appu weetuómut.
25.28 Kah Isaak wómoneau Esauoh, newutch me[c]hu 8weyausum, qut Rebekah womonau Jakoboh.
25.29 Kah Jakob neepátáu sóbàhég: kàh Esau 8m ohteakonit kah sauunum,
25.30 Kah Esau unnau Jakoboh, Unnanumeh quompatásh ne moshquag sôbàheg k8wehquetumoush, newutche nussauunum newadche 8wesuonk hittamuk Edom.
25.31 Kah Jakob n8wau, Yeuyeu kesukok enninnumah kummohtomegitteaowonk.
25.32 Kah Esau n8wau, Kusseh neen nahen nunnup, kah toh woh nuttin wunnenéhukqun yeu mohtommégitteaouwonk?
25.33 Kah Jakob n8wau, chadchekeimeh yeu kesukok, kah wutchadchekeimoh, kah aninnumauau ummohtommegitteaouwonk Jakoboh.
25.34 Neit Jakob assamau Esau petukqunneg kah sóbéheg tuttupuhquamash kah meetsu kah wuttátám kah neepau kah monchu: yeuen Esau ummishanôntemun ummohtommegittauoonk.
26.1 ONK mo mahshagquodt ohkit, matta negonne mahshogquodt ut ukkesukodtumut Abraham qut onkatuk, kah Isaak au Abimelekait ketass8timwe Philistims, ut Gerar.
26.2 Kah Jehovah wunnaéihtauoh, kah n8wau, ahque w8msish en Egypt, wutohkish en ohkit uttiyeu ánon.
26.3 Enneápeyaush yeu ohke, kah k8weetomush, kah k8nanumush, newutche kittinnumáunash ken kah k8skannémunneog wame yeush ohkeash, kah nutussen chadchekeimaonk ne chadchekéimogkup Abrahem k8sh.
26.4 Kah k8skanemuneog nummattaanhéaog onatuh anogqsog kesukqut, kah nuttinnumau k8skanémuneog wame yeush ohkeash: kah wame wutohtimoneash pish wunnántamunash ut k8skannemuneut.
26.5 Newutche Abraham n8swetamup n8wadtauatonkqussuonk kah nanahteaop nummeechuméhteaonk, nuttin8waongash, nukkuhk8waongash, kah nuttinnaumatuongash.
26.6 Kah Isaak wutohtu Gerar.
26.7 Onk neg uah wodohkitcheg wunnat8tomauóuh papaume ummittumwussoh, kah n8wau yeuoh nummissis: newutche wabesu n8wadt yeuoh nummittumwos, ishkont neg ne wodohkitcheg nunnushhukquog wutche Rebekah, newutche noh wunneetu en moneauwóneat.
26.8 Onk n$nih noh sepohtadt: Abimelek ketass8t Philistims sonk8hquaeu wutch kenogkenéganit kah naau, kah kusseh, Isaak pompuog Rebekahoh ummittamwussoh.
26.9 Onk Abimelek ken8onau Isaakoh, kah n8wau; kusseh, wunnamuhkut noh kummittamwus onk toh k8che n8wam, yeuoh nummissis? kah Isaak wuttinuh, newutche nussip, ishkont nunnup newutche nagum.
26.10 Kah Abimelech n8wau, Teaguas yeu anheog ? paguodche woh howan wunneesinuh kummittumwussoh, onk woh kenogskunk8wahukqun matcheseonk.
26.11 Onk Abimelek meechumehkónau wame ummissinninnumoh, n8wau, howan noh masunont yeu wosketomp asuh ummittumwussog, pish nushau.
26.12 Neit Isaak ohkehteau ne ut ohkit, kah attamunnum ne kodtumuk nequt posúk8e tahshéganit, kah Jehovah 8nenumuh.
26.13 Onk wosketomp nano missugken, onk nano monchu, kah mussetu onk yean masukkenuk.
26.14 Newutche wadchanau flocksog kah wadchanau herdsog, kah monáoh wuttinúmoh, kah Philistian[so]g wutiskóunóuh.
26.15 Newutche wame wutahamongash 8shoh wuttinnumoh 8wónuhkonapash pomantog Abraham 8shoh, Philistiansog ukkuphamunaash, kah wunnumwoh[si]nau ohke.
26.16 Onk Abimelek unnau Isaakoh, nukasinan, newutche m8cheke ken kummissugken onk neenawun.
26.17 Onk Isaak na 8mun, kah ut weekiteau 8náukóauout Gerar: kah na 8tohkin.
26.18 Kah Isaak nompe wonehteau wutahamongash nish kodnamukpash pomantog Abrahamoh 8shoh, newutche Philistansog ukkuphamonaoash mahche nupuk Abraham, kah wuttissowetamunash, 8shoh ne as8wetogkup.
26.19 Kah wuttinúmoh Isaak wónéteaog 8nauhkói, kah na wunnampteauunneau toh kékonaûe wutahamonk.
26.20 Kah assamoncheg netasu wutch Gerar kéketehtóadtuog Isaak assamóuutcheh wunnetasumoh, n8waog, nippe nutaihen, kah wuttissowetamun wutahamonk Ezek, newutche [u]ppenuanumouh.
26.21 Kah ketahamwog onkatuk wutahamonk, kah ne wutch wonk penuanumoneau, kah wuttissówetamun Sitnah.
26.22 Kah na 8ch ont8tan, kah wonehteau onkatuk wutahamonk kah ne mat penuanuttínneau, kah wuttissowetamun Rehoboth: kah n8wau newutche yeuyeu God kutayimungqun wamut appuonk, kah pish kummishummeechumimun yeu ohkit.
26.23 Onk na 8mun en Beersheba.
26.24 Kah Jehovah wunnaéihtau ne nohkog kah n8wau, neen um-Manitt8moh koosh Abraham, ahque wabesish, newutche k8wetomsh, kah k8nanumush, kah kumm8chekéhtaush k8skannemunneog, newutche Abraham nuttinnûm.
26.25 Onk na wuttit ayimun Altar, kah wéhquet[u]m 8wesuonk Jehovah, kan na 8weekin, kah na ut wuttinûmoh Isaak wonehteauoh wutahamonk.
26.26 Kah Abimelech násausukauau wutch Gerar, kah Ahuzzath pasuk 8weetatteamungoh, kah Phikol missugken kenomp ut wutayeuwohtea[m]ut.
26.27 Kah Isaak wuttinuh nahog, tohwutch peyaaúseóg kenaau, kah sekeneauweyôg, kah kutamánimwop ?
26.28 Kah n8waog, naumunnan wunnamuhkut Jehovah k8weetomuk, kah nussimun yeuyeu chadchekeittitteuh neenáwun kah ken, kah ayimmuttuh wunn8waonk.
26.29 Onk woh mat kummatcheneheumun, neyane mat kummussúnunn[ó]munnónup, kah neyane wanne teag nummatchteoh, webe [k]8nenéhennumun, kah k8nohteae moncheahennumunnonup: ken yeuyeu k8nanumuk Jehovah.
26.30 Onk ummishadtupheuh, kah nag meetsuog, kah wuttattamwog:
26.31 Kah nompoaeu omohkeog, kah chadchekeittúog, kah Isaak ummoncheaheuh, & wunnohteae wunnukonóuh.
26.32 Kah nnih ne kesukok Isaak wuttinnúmoh peyáoh, kah wuttukqoh, papáume wutahamonk ne kodhamohetteup, kah wuttinouh nummiskomumun nippe.
26.33 Kah wutissowetam[u]n Sheba, nawajeh hettamuk Keihtotan Beersheba pajeh yeu kesukok.
26.34 Kah Esau yauunchage kodtumwohkom wamittumwussissit Judith wuttaunoh Bee[r]i Wuthittite, kah Bashamath wuttaunoh Elon Wuthittite.
26.35 Yeug 8wesogitteahaongan8 Isaak kah Rebeckah.
27.1 ONk n$nih Isaak kohchisu8ut, kah yanèm8uk wuskesukquash, woh mat naum8, kah weekomau Esauoh mohtomegheoncheh, kah wuttinuh, Nunnaumon, kah wuttinuh, kusseh neen yeu.
27.2 Kah n8wau, kusseh yeuyeu nukkechisu, matta n8wahteoh uttiyeu kesukod adt nupp8.
27.3 Kah yeuyeu neemunush, k8wehquetumoush, kutauwohteaongash, kuppetan, & kutahtomp, kah sohhash en ohteakonit, kah ahchuteah weyaús.
27.4 Kah ayimah weekummeechum, neyane womantam, kah paudtah, onk woh nummeechun, onkwoh nukketeahogkou k8nanumuk ash nanupp8omp.
27.5 Onk Rebekah n8tam [I]saak kón8nont Esau wunnaumonuh, kah Esau au ohteakonit, ahchuwehteau weyaus, kah uppaudtaun[.]
27.6 Kah Rebekah ken8nau Jakoboh wunnaumonuh, n8wau, kusseh, nunn8tau K8sh, ken8nau Esauoh keématoh, n8wau,
27.7 Paudtah weyaus, kah ayimah wunnum meechum, onk woh numméets, onk woh k8nanumush ut anaquabit Jehovah ash na nupp8omp.
27.8 Newutche yeuyeu nunnaumon, nosweetash kuttinninn8wonk neyan unn8nun
27.9 Aush yeuyeu en flocksut, nemskomah na wutch neesuog goatsemesog wónogqutcheg, kah nag n8numéchumehkonunk wutcheke K8sh, neyane womóntog.
27.10 Kah woh kuppaudtauun K8sh, onk woh meetsu, onk woh k8nanumuk ash na nupp8kup.
27.11 Onk Jakob unnau Rebekah noh okasoh kusseh Esau nemat 8weshaganu, qut neen, numm8ses,
27.12 Paguodche n8sh woh nukquttinuk, kah ut wuskesukqut nen woh neya[n]e as8kekodteámoénin: neit woh nuppaudtau nuhhog matánittuonk, qut matta wunánittuonk.
27.13 Onk okasoh unnuk, matanittuonk ahtaúwutti nunnaumon, qut webe noswetash kuttinnunn8onk, kah monch nag nemskomah.
27.14 Onk naau kah wunáusuoh, kah uppaudtauónuh ohkasah, kah okasoh ayimwoh wunummeechum, neyane womontog 8shoh.
27.15 Kah Rebekah nemunum 8néogk8onk mohtoméginitche wunnaumonuh Esauoh, ne ohtag weekit, kah wutogquonon Jakoboh nahohtóeu wunnaumonuh.
27.16 Onk upponamauoh goatsemese askonuh wunnutcheganit, kah umm8sittuppikanit.
27.17 Onk wuttinnumauh wekummechum, kah petukqunnunk ne quoshauwehtog, ut wunnutcheganit wunnaumono[n]uh Jakob.
27.18 Kah peyaónau 8shoh, kah n8wau, n8sh, kah n8wau, nen yeu howan ken nunnaumon ?
27.19 Kah Jakob unnau 8shoh, nen Esau mohtomegheadt, nummahche ussen neyan ann8sean, omohkish, k8wehquetumoush, nummatapsh, kah meetch n8weyaus onk woh kukketeahogkou n8nanumuk.
27.20 Kah Isaak unnau wunnaumonuh, Toh kittin teanuk nameh[t]eauun nunnaumon ? kan n8wau, newutche Jehovah kum-Manitt8m nuppaudtunkqun anaquabeh.
27.21 Onk Isaak unnau Jakoboh, Pas8sukah yeuyeu nunnaumon onk woh kukqutunush uttohun wunnamuhkut ken nunnaumon Esau, asuh matta.
27.22 Kah Jakob pas8sukauau Isaakoh 8shoh, kah ukquttinoh, kah n8wau, unnont8waonk wuttinnont8waonk Jakob, qut menutchegash wunnutchegash Esau.
27.23 Kah matta 8wáheuh newutche wunnutchegash weshakinnú8ash, neyane wunnutchegash Esau wématoh, neit 8nanumuh.
27.24 Kah n8wau, ken wunnamuhkut nunnaumon Esau ? kah n8wau, Nen,
27.25 Kah n8wau, Pas8che paudtah, kah nummech 8weyausum nunnaumon, onk woh nukketeahogkou k8nan[u]muk: kah uppas8che paudtauón, kah metsu, kah uppaudtauoh wine, kah wuttattam.
27.26 Onk 8shoh Isaakoh wuttugquoh, Pas8sukah yeuyeu, kah chipwutt8nápweh nunnaumon.
27.27 Kah uppas8sukauoh, kah wutchipwutt8napoh, kah manontam ne asumungquok hogk8onk, kah 8nanumuh, kah n8wau, Kusseh, wuttissumunk qussuonk nunnaumon onatuh ne asumunkquok ohteuk, ne Jehovah wônantog.
27.28 Newutche GOD anninnumungqush néchipog wutch kesukquiug, kah 8nogk8onk ohke, kah m8natit weahchiminneash kah wine.
27.29 Misinninnuog wuttinnúmish, kah wutohtimoneash nauaeihtunkwush, ken Sôntimaish ut kematut, kah kokas wunnaumonuh nauaehtunkqush, matanumunaj nish$noh pasuk noh matanumukquean, kah wunnanumunaj noh wananumukquean.
27.30 Onk n$nih Isaak mahche wunanumont Jakoboh, kah Jakob quenau monchit wutche anaquabenit Isaakoh 8shoh, Esau wematoh petutteau, wutche wutadchanat.
27.31 Kah noh wonk ayim wunnummechum, kah uppaudtauon 8shoh, kah unnau 8shoh, N8sh omohkij, kah mechitch 8weyaus wunnaumonuh, onk woh kukketeahogkou n8nanumuk ;
27.32 Kah Isaakoh 8shoh wuttugquoh, Howan ken ? kah wuttinuh nen kenaumon mohtomegheadt Esau.
27.33 Kah Isaak nunnukshau mishenukshaonk m8cheke, kah n8wau howan ? uttiyeuoh mahche ádchant wutche weyaus, kah nuppaudtunkqun, kah nummahchipwun asquam papeyauop, & nummachhe wunnanum, nux, kah noh pish wunnanumau.
27.34 Kah Esau n8tog ukkutt8wongash 8shoh, mau, muttaup8su, kah wesogkohpausu, kah unnau 8shoh, Wunnanumeh nen wonk, woi n8sh.
27.35 Onk n8wau, Kemat wunnompuwussuwae peyau, kah amaunum k8nanumitteaongan.
27.36 Kah n8wau, Sun nummattá wunnamuhkut ussowesu Jakob? newutche nutas8kekomuk neesit nompe: amaunum nummohtomegitteau8onk, kah kusseh, yeuyeu amaunum n8nanumitteaonk, kah n8wau, Matta k8wadchanumiyeuh wunnanitt[u]onk ?
27.37 Kah Isaak wunnamp8hamauoh, kah unnau Esauoh, Kusseh, nutayimau k8sontimominnneat, kah nuttinnumau wame weematuh 8tinninnúmunneat, kah nummahche menuhke weachumminnesh kah wine. onk toh woh kuttinhennun ken nunnaumon.
27.38 Kah Esau unnau 8shoh, Ken sun nont kenequtahtoh wunnaneteaonk n8sh ? wunnanumeh neen wonk woi n8sh, kah Esau mishont8wau kah mau.
27.39 Kah 8shoh Isaakoh wunnamp8hamungquoh, kah wuttugquoh, Kusseh 8nogk8onk ohke, ne pish k8tohkin, kah neechipog wutch ongkouwe kesukqut.
27.40 Kah pish kenashpe pomantam kuttogkomoneg, kah pish ken wuttinnúmoh kemat. kah pish nnih, ahtauan nanawunnumóonk pish kuppohquanum 8wéyanan wutch kussittippukanit.
27.41 Kah Esau sekeneauau Jakoboh newutche wunnanittuonk unnadt woh wunnanumukupuh 8shoh, kah n8wau ut wuttahut, mauongáne kesukodtash wutche n8sh teanuk peyaum8ash, neit pish nunnush nemat Jakob.
27.42 Yeush ukkutt8wongash Esau mohtomegheonche unnonash Rebekah, kah an8team8 kah wekomon Jakob nahohtôeu wunnaumonuh, kah wuttinuh kusseh, kemat Esau taphéau wuhhogkuh papaume ken, noh kittinnushikqunat,
27.43 Newutche yeuyeu nunnaumon, nosweehtash nuttinn8waonk kah neepaush, kenupsaush en Laban neemattut, ut Haran.
27.44 Kah weetom ogkussequnne, yeán kemat ummusquantam8onk qushkem8uk.
27.45 Yean kemat umm[u]squantamóonk qushkem8uk wutche ken, onk woh 8wanantamun ne ánheadt, neit nutan8team, kah pish kenemskont na wutche, tohwutch woh neeswe wanné[h]enóg pasuk kesuk.
27.46 Kah Rekekah wuttinuh Isaakuh, neen nussauunum nuppomantamóonk newutche wuttônuh Heth: Jakob ummittumwussit wuttau[n]oh Heth, yeug netatupe nawajeh wuttaunimukeg ne ohkeit, toh woh nuttine wunnenehukqun nuppomantamóonk?
28.1 ONK Isaak wehkomau Jakoboh, kah 8nanumuh, kah ummechuméhkonuh, kah wuttinuh, Matta k8mittumwussiss[u] wuttonin wutch Kanaan.
28.2 Neepaush aush Padan Aram weekit Bethuel 8shoh k8kas, kah na ut ummittumwussish wuttonoh Laban kokas wematoh.
28.3 Kah wamenuhkesu Manit wunnanumukqush kah ayimungqush mónáonk, mutaaanhukq[u]sh onk woh kummónam ut kummissinninnú[u]neat.
28.4 Kah aninnumunkqush wunnanuméonk Abrahamoh, ken kah k8skannemunog weeche ken, wohonk kutohtouun ohke neadt penuwohteaiyean, uttiyeu God anumauomp Abrahamoh.
28.5 Kah Isaak moncheéheau Jakoboh, kah au Padan aram en Laban wunnaumonuh Bethuel Wussyrian, Rebekah wunnohtonukqussoh, Jakob kah Esau okasuoh.
28.6 Esau nag Isaak wunnanumau Jakoboh, kah ummoncheaheuh en Padan-Aram, woh ummittumwussu na wutche, kah wunnanumont, kah ummechumehkonuh n8wau, Matta pish k8mittumwussissu wuttóninneu[n]k wutch Kanaan.
28.7 Kah Jakob n8swehtauau 8shoh kah okasoh, kah auop Padan-Aram.
28.8 Onk Esau nag wuttôneunk wutch Kanaan matchit ut wuskesukqut Isaak 8shoh.
28.9 Neit Esau au Ishmaelut, kah wonk ummittumwussu mahche nees8kauont, Mahalathoh wuttónoh Ishmael, wunnaumonuh Abraham, wétatu Neboioth, 8mittumwussissinneat.
28.10 Onk Jakob sohhám wutch Beersheba, kah au nogqueu Haran.
28.11 Onk ne peyon ayeuonganit, kah 8wompanóhkon newutche wayau, kah nemunum na ohtagish qussukqunash, kah wutohpukquasinúnash, kah ne wussepsinin ayeuonganit kouenat.
28.12 Kah unnukquom, kah kusseh, tohk8tauonk neepatau ohkeit, kah ompachissin kesukqut, kah kusseh, wutangelsumoh GOD tohk8tauóog kah n8kontauóog.
28.13 Kah kusseh Jehovah waabe neepau kah n8wau, Neen Jehovah Ummanitt8moh Abraham k8sh, kah Ummanitt8moh Isaak ne ohke ne sepsinan, ne kittinnumauunun kah k8skanemuneog.
28.14 Kah k8skanemuneog onatuh pish puppissiyeuash ohket, kah pish kutchachapénóog en wutcheksuayeu, kah en wutchepwôeu, kah en nanumaeu, kah sowanaeu, kah en kuhhogkat, kah en k8skanemuneog wame nishnoh wutteashiyeuunneau ohkeit pish wunnanumóog.
28.15 Kah kusseh k8wetomsh k8wadchansh nishnoh kutónash, onk yeu ut pish kukquihchuunush yeu ohkeit, newutche matta kenúkonún8, onk mahche ussean uttiyeu ánunnomp
28.16 Kah Jakob t8kit wutch ukkouénat kah n8wau, Wunnamuhkut Jehovah yeu wutapin ayeuonganit, kah matta n8wahteauunap.
28.17 Onk wabesu, kah n8wau, Uttiyeuun wabesuohkeyeu8 ? yeu matta onkatuk qut week GOD, kah yeu kesukque squoant.
28.18 Kah Jakob omohku nompoéeu, kah nemunum qussuk ne ápukquasukup, kah wunnepatauun wutche pogkomuhquonk, kah sokanum pumme wanashque.
28.19 Kah ne ayeuonk wuttehettamun Bethel qut ne 8wesuonk otan negonne hettamuneau Luz.
28.20 Kah Jakob quoshóau quoshaumaonk GOD, n8wau, GOD wetomukquean, kah wadchanukquean neayoi, kah aninnumungquean petukqunnunk ne woh meechu, kah hogk8onk agwee.
28.21 Onk woh nukqushkem wonk en n8sh weekit wunnohteae, neit Jehovah pish n8Manitt8mun
28.22 Kah yeu qussuk neepatauomp wutch pogkomuhquonk, pish GOD 8weekin, kah wame ne pish ánumaiyean wunnamuhkut pish kittinumaush nishnoh péukque chippai.
29.1 NEit Jakob au wutaonganit, kah peyau ut ohkit wunneechaninneunk ut wutchepwoaeu.
29.2 Kah ummoninnèauoh, kah kusseh wutahamonk ut ohteakonit, kah kusseh nishuog shepse chipanuog sepsinwog kishke, newutche ne wutch wutahamonganit 8tattamheonneau floksoh: kah mishikqussuk ohteau, wussissitt8nonog.
29.3 Kah na paahettit wame flocksog, kah wutomp8wutchanumunneau mishikqussuk wutch wussissitt8nónog, kah wuttattamweheaog shepsoh, kah wonk upponamunneau qussuk wussissitt8nonog wutayeuonkganit.
29.4 Kah Jakob wuttinuh nahog, Neematog toh kuttaiinneau ? kah n8waog, Haran neenawun.
29.5 Kah wuttinuh nahog, K8waheumw8 Laban wunnaumonuh Nahor ? kah n8waog, N8waheoun.
29.6 Kah wuttinuh nahog, Asq kongketeau ? kah n8waog, Asq keteau, kah kusseh Rachel wuttaunoh pas8uh shepsoh.
29.7 Kah n8wau, Kusseh ash qunnikesukod, kah asquam woh pas8wóog neetasuog moeu wuttattamwahuk shepsog, kah monchek kah assam8k.
29.8 Kah n8waog, N8nanumumun, yean wame pas8wônaont floksog moeu, kah yean wutomp8chanumunaónt qussuk wutch wussissitt8nónog, neit n8tattamh[ó]mun shepsog
29.9 Kah asq konkekut8kauont nahog, Rachel peyau weeche 8shoh wutshepsumoh newutch wutassamuh.
29.10 Kah nnih, Jakob nauont Racheloh wuttaunoh Laban, weematoh okasoh, kah wutshepsumoh Laban okasoh wetateuh, kah Jakob uppas8sukauoh, kah wutomp8chanumun qussuk wutch wussissitt8nónog, kah wuttattamwéheuh Laban uffloksumoh, okasoh wetatu.
29.11 Kah Jakob chipwutt8napwau Racheloh, kah mishont8wau kah mau.
29.12 Kah Jakob wuttinuh Racheloh, Neen k8sh weematoh, kah Rebekah wunnaumonuh: kah quogqueu wuttinnon 8shoh.
29.13 Kah n$nih Laban n8tog unaunchem8onaonk Jakob ummississoh wunnaumonuh, kah na ussishau wunnogskauoh, kah ukkoshkodtanuh, kah wutchipwussittippukkanapo, kah uppetutteaheuh weekit, kah wuttinnonash Labanoh wame yeush kutt8wongash.
29.14 Kah Laban wuttinuh, Wunnamuhkut ken nuskon, kah n8weyaus, kah 8wetómuh ukkesukodtumash nepéuz.
29.15 Kah Laban wuttinuh Jakoboh, newutche ken neemat, sun woh n8tinninneum kuhhog wutch monteag ? missohhámah toh an unkquatauun ?
29.16 Kah Laban nesitàunioh, 8wesuonk mohtomegit Leah, kah 8wesuonk nahohtôeu Rachél.
29.17 Leah pannikquáu, qut Rachel wunnetu, kah wunnompamukqussu.
29.18 Kah Jakob womonau Racheloh, kah n8wau, nen kittinninneum nuhhog nesausuk tahshit kodtumwae wutch Rachel peississit kuttannes.
29.19 Kah Laban n8wau, an wunnegik ken kuttinnúmauunun, onk neit aninnumauog onkatuh wosketomp: weetómeh.
29.20 Kah Jakob wuttinúmuhkausu wuhhogkuh nesausuk tahshe kodtumwae, wutch Racheloh: qut wunnauóuh ogguhsequinne newutche 8womonaonk.
29.21 Neit Jakob unnau Labanoh, Aninnumah nummittumwos, (newutche nukkesukodtumash numwohtaash) onk woh nuppetukau.
29.22 Kah Laban mohmounau wame ne apitcheg, kah ayim mishadtup8onk.
29.23 Onk nnih wanonk88k, kah nemunau Leahoh wuttaunoh, kah uppaudtauónuh kah uppetukauuh.
29.24 Kah Laban aninnumaua[u] wuttaunoh Leahoh. Zilpha wuttinumun, onk woh ummaidumuh.
29.25 Onk nnih nompoéeu, kah kusseh, noh Leah, kah wuttinuh Labanoh, Chaugua yeu anhéan ? sunnummatta k8tinninnumeúmus nuhhog wutch Rachel ? kah tohwutch kutas8kekomeh ?
29.26 Kah Laban n8wau, Woh mô nana ut nutohkin, negonne magun peississit nukasquam mohtomegit.
29.27 Numwohtaush 8weekum wonk, kah yeouh wonk kittinnumauunun newutche kutanakausuonk, anúhkonéhtaiean wonk nesausuk kodtumwae
29.28 Kah Jakob wuttussen, kah wunnumwohtauun 8weekum: kah wuttinnumauunoh Racheloh 8mittumwussissineat.
29.29 Kah Laban aninnumauau Racheloh wuttaunoh Bilhah wuttinnúmun mittumwussissoh wuttinnúmoh,
29.30 Kah pétukauau wonk Racheloh, kah womonuh Racheloh m8cheke onk Leahoh, kah wonk wuttinnúmehkausu wuhhogkuh nesausuk tahshe onkatogish kodtum8ash.
29.31 Onk Jehovah nag Leah sekeneaóonk wôhshinnumauau wuttóont[ô]mukkomuh, qut Rachel mehchéeu.
29.32 Kah Leah wompoquaou, & wunnaumo[n]aeu, kah wuttissowenuh Ruben: newutch n8wau, Wunnamuhkut Jehovah móneneam n8támepunáonk, newutche yeuyeu nasuk woh n8womonuk.
29.33 Kah wonk wompoquau, kah wunnaumonaeu, kah n8wau, Newutche Jehovah wunn8tamun nussekeneànteaonk, newutche yeuh wonk nuttinnumunkqunuh, kah wuttissowenuh Simeon.
29.34 Kah wonk wompoquau, kah wunnaumonaeu, kah n8wau yeu aquompak nasuk numm8sogquéhtunk, nenewutche nishwopaékitteau: newaj hennit Levi.
29.35 Kah wonk wompoquau kah wunnaumonaeu, kah n8wau, yeuyeu nuttabuttantamau Jehovah, newajeh ussowenont Judah, kah ahquegheau.
30.1 KAh Rachel nag matta wutchekitteauau Jakob, Rachel wutishkauónuh ummissesoh, kah unnau Jakoboh, aninnumah mukkiésog, qut matta, onk nunnup.
30.2 Kah Jakob ummusquanumáonk n8hn8unau Racheloh, kah n8wau, Sun nen nompin GOD, noh kospaudtamungquean ummeechummúonk wutoontômuk.
30.3 Kah n8wau, Kusseh nuttinum mittumwussis Bilhah, noh petukau, kah pish neechau ut nukkutukqut, onk woh n8nechan noh wutche.
30.4 Kah wuttinnumáoh Bilhah ummaidumoh 8mittumwussissinneat, kah Jakob uppetukauau.
30.5 Kah Bilhah wompequau, kah neechanushau Jakoboh.
30.6 Kah Rachel n8wop, GOD n8sumukup. kah wonk n8tam n8wadtauatonkqussuonk, kah nuttinnumunk wunnaumonain, newaj hennont Dan.
30.7 Kah Bilhah wuttinnumoh Rachel wonk wompequau, kah nahohtôeu wutchekitteauau Jakoboh.
30.8 Kah Rachel n8wau, Mishe quogquadtinnittúonk nukq[u]ogquadtinohkon nummissis: kah nussongqueh kah wuttissowenúh Naphtali.
30.9 Leah nag wutahquegheaonk, neemunau Zilpha ummaidumoh, kah wuttinnumauónuh Jakoboh 8mittumwussissinneat.
30.10 Kah Zilpha ummaidumoh Leah neekitteauau wunnaumonuh Jakoboh.
30.11 Kah Leah n8wau, m8naonk peyaum8 kah wuttissowenuh Gad.
30.12 Kah Zilpha Leah ummaidumoh nohohtóeu nekiteauau Jakoboh wunnaumonuh
30.13 Kah Leah n8wau, N8ni, newutche wuttônéunk pish nuttinnúkquog k8nanumit, kah wut[t]issowenuh Ashur.
30.14 Kah Ruben pomushau kesukodáe[u] eninnowaut wheatash, kah namehteau Mandrakes ut ohteakonit, kah uppaudtauun okasoh Leahoh: neit Rachel unnau Leahoh, Aninnumah k8wequetumoush kenaumon ummandraksumash.
30.15 Kah wuttinuh, Sun peamesun keneemunúmayeuonk nahsuk, kah wonk kukkodamaunum ummandraksum nunnaumon ? kah Rachel n8wau, Newutche woh keneesinau yeu nohkog newutche kenaumon ummandraksum.
30.16 Kah Jakob 8m ohteakonit wunonkquáe, kah Leah sohham wunnogskauoh, kah n8wau, Nawhónk kuppetukah nen, newutche wunnamuhkut mahche kutann8sh ken wutche nunnaumon ummandraksumoh, kah weetukquom8tuog ne nohkog.
30.17 Kah GOD wunn8tauuh Leah, kah wompoquau, kah wutchekitteauau Jakoboh napanna wutteáshompaneaont:
30.18 Kah Leah n8wau, GOD nuttinnumunk nunnoguhkouonk, newutche nuttinnumau nummaidumoh nasuk: kah wuttissowenuh Issachar.
30.19 Kah wonk Leah wompoquau, kah nekitteauau Jakoboh nequtta tahshu wunnaumonuh.
30.20 Onk Leah n8wau, GOD nummahche aninnumunk n8neohtóonk, yeuyeu nasuk n8weetomuk, newutche nequtta nutteashompaégitteau, & wuttissowenuh Zebulun.
30.21 Kah ompetak wuttôneu, kah wuttissowenuh Dinah.
30.22 Kah GOD mehquanumau Rache[l]oh, kah GOD wunn8tauoh, kah woshwunnumauoh wuttóontômukomuh
30.23 Kah wompoquau, kah wunnaumonaeu kah n8wau, GOD amaunum nuttiaspinamitteaonk.
30.24 Kah wuttehenuh Joseph, kah n8wau, Jehovah pish nuttinnumunk onkatoge nunnaumonuh.
30.25 Onk nnih, Rachel neechád Josephuh Jakob unnau Labanoh, Moncheaheh, kah woh nuttóm nutayeuonganit, kah notohket
30.26 Aninnumah nummittumwussog, kah neechanog newutche nag k8tenûmuhkaúunup nuhhog, kah moncheti: newutche k8wahteoh k8tinninnúmuhkauunop nuhhog.
30.27 Kah Laban wuttinuh, K8wehquetumoush namehteauon kitteamonteanéttuonk ut kuskesukqut, yeú apsh, nunnetúhtouun wutch qutchehteaonganit Jehovah, n8nanumuk newutche ken.
30.28 Kah n8wau, Missohhamah kutonkquatunk noh wonk kittinnumaúunun.
30.29 Kah wuttinuh, K8wahteoun ne án wuttinnneumuhkauun nuhhog, kah toh nuttinnínauweheonap kenetasumog.
30.30 Newutche kutogguhsétip weske peyauon, onk yeuyeu kummusseit: kah Jehovah k8nanumuk nadteoh paóon, kah yeuyeu ahquompak woh wonk nukquosh[a]eitam nehenwonche neek ?
30.31 Kah n8wau, Chauguash kittinnumauush, kah Jakob n8wau, Matta teag kittinnumaiyeuh: yeu nehhean, wonk pish nukqushkem, nutassam, kah n[a]nauehheóog kuffloksumog.
30.32 Nuppannupwusham wame kuffloksumog, yeu kesukok, nutamaun wame momonesitcheg, mômóechohkesitcheg neetasuog kah wame moompamukqussitcheg neetasuog kenugke shepsog, kah chohkesitcheg, kah momonesitcheg, ut kenugke goatsog, kah yeu pish nutonkquatunk.
30.33 Neit pish nussampweusseonk wauwom8 wutch nen saup, toh utt8che peyaum8uk wutch nutonkquatunk anaquabean: nishnoh mat mómóneseén, kah mat mômoechohkesein, kenugke goatsut, kah matta moampámukqussein kenugke shepsog, ne pésh tatupantamauonuh kôm8tukus.
30.34 Kah Laban n8wau kusseh, nukkodtantam niyóuut ne an8wáan.
30.35 Onk amaunau ne kesukok nompashimwe goatsoh momonesit, kah wame squashimwe goatsoh momonésinutcheh, kah chohchohkesinitche nishnoh pasuk 8wompechohkesin, kah wame mom8esitcheh kenugke shepsoh, kah wuttinnumaunuh nahog en wunnutcheganit wunnaumonuh.
30.36 Kah nishikquinushon na ponamun nôeu nehenwonche kah Jakob, kah Jakob assamau wunnetasumoh onkatogane Laban.
30.37 Kah Jakob neemunumáu mehtugk8mesash ashkuhquame metwe, kah paudteateameseash, kah wompemusseash, kah 8wowómpetinash, & momoneteauunash mehtugk8mesash.
30.38 Kah neponamun mehtugk8mesash nish wowompekinukish anáquabhettit floksog ut pasohtheganit, kah ahhut wuttattamoh hettét, floksog paahettit wuttattamohéttit onk woh wompequau8og nontsipamóhettit
30.39 Kah floksog wompequauog ut anaquohtag mehtugk8mesash, kah nechaog neetasuog mômónesitcheg, chohchohkesitcheg kah wéénu momonesitcheg.
30.40 Kah Jakob chippinau lambsoh, kah weongqua8kaoh wuskesukquash floksoh nogqueu en kohtipusquanapisinutche, kah wame moapamukqusinutche en uffloksumut Laban, kah chippeponau nehenwonche uffloksumoh, kah matta upponuh Laban wunnetasumut.
30.41 Onk nnih, matikenukeg netasuog wompequahettit Jakob ponam mehtugk8mesash ut anaquabhettit wuskesuk8ont, ut pasohtheganit, onk woh wompequau8og kenugke mehtugk8mesekontu.
30.42 Qut neetasuog n8chumweshettits matta ne ponamauau, nemehkuh nan8chumwesuoh La[b]an, qut menuhkesuoh Jakob.
30.43 Onk wosketomp nano monáoh m8cheke kah m8chekohshau netasu, kah mittummwussisse wuttinneúmoh, & wosketompáe wuttinnumoh, kah kamelsog kah assesog.
31.1 ONK n8tam ukkutt8wongash wunnaumonuh Laban, n8waog, Jakob amaunum wame ohtagkupash k8shinonut: kah ne wutahtauun ohtágkup k8shinonut, wame ne sohsum8onk wutohqunúmun.
31.2 Kah Jakob kuhkinneam wuttinnússuonk Laban, kah kusseh, matta uppóeu moneauoh neyane negonae,
31.3 Kah Jehovah unnáu Jakoboh, qushkish en wutohket k8shog, kah kuttinnowámôuhtu káh k8weetomsh.
31.4 Kah Jakob an8team8 kah wehkomau Rachel kah Leah en ohteakonit, en wutchipposhum8mehtu.
31.5 Kah wuttinuh nahog, Nunnaum k8sheu wuttinussuonk, matta nuppoe monunneungk8, neyane negonaeu, qut um-Manitt8moh n8sh n8wetomukup.
31.6 Kah k8wáhteauunneau, n8tinninnúmuhkau k8sheu nuhhogkuh weeche wame nummenuhkesuo[n]k.
31.7 Kah k8sheu nutass8kekomuk kah ôs8wunum nutonkquatunkash piogqut nompe, qut GOD matta wuttinánumoh n8woskhukqunat.
31.8 Yeu n8wadt mom8echohkésitcheg, ne pish kutonkquatunk, neit wamé neetasuog neechaog mohm8echohkésinitche; asuh yeu n8wadt wéénu momoeesit, ne pish kutunkquátunk, neit wame neetasuog neechaog weenompasik wutchohkeinnu,
31.9 Yeu in GOD amaunau wunnetasumoh k8sheu, kah nuttinumunkqunuh.
31.10 Onk n$nih, ne áhutt8che wompoquahettit netasuog, nuttishpadtauomp kah nunnaum ut kouenat, kah kusseh nomposhimwog neg ayemánukeg, neg wutchohkáinnu weenompasu, kah mohm8e chohkesuog, kah momonesuog.
31.11 Kah wutangelsumoh GOD nuken8nukup ut kouenat, kah nussim nen yeu.
31.12 Onk n8wau, Yeuyeu spuhquaish, kah naish, wame nomposhimwog neg ayemánukeg wutchohkéinnu weenompasik, mohm8e chohkésuog kah momonesuog, newutche nummaumun wame Laban ne anhukqunean.
31.13 Nen Manitto ut Bethel uttôh adt samúnumop pogkomuhquonk kah uttoh ádt quoshauáop quoshaumáonk GOD: yeuyeu neepaush sohhash yeu wutch ohket, kah qushkish en wutohtuóut kuttinonkumáog.
31.14 Kah Rachel kah Leah wunnamp8hamauouh, kah wuttinóuh, Ash na ohteau nutchippunumónteaonganun, asuh ahteóonk wutche nenawun n8shun weekit ?
31.15 Sunnummatta nutogquanumuk8un penuwohteáut ? newutche mag8 nuhogkanonash kah máhtshadtau wame nutteágwunnónut.
31.16 Newutche wame wenauwetuongash GOD amaunukish wutch n8shunnónut nen nutaihéin kah neechausinnonog, yeuyeu neit uttoh anukquean GOD, ne ussish.
31.17 Neit Jakob neepau kah ponau wunnaumonuh, kah ummittumwussoh, kamelsut
31.18 Kah monchanau wame wunnetasumoh, kah wame maumachiash nish nóhtwunukish, kah netasu wamuhwhonche ut Pádan-Aram, onk woh au Isaakanit 8shut ohkit Kanaan.
31.19 Kah Laban monchu m8swau shepsoh, kah Rachel kumm8to wuttinneukontunkoh 8shoh.
31.20 Kah Jakob monchu matta wahteau8g Laban Wussyrian, matta unnunk nummonchem.
31.21 Nemehkuh nagum wussemo, kah wame ne ohtunk, kah nepau, kah qushkodteau seip, kah n8quashau nogqueu wadchuut Gilead.
31.22 Onk unnon Labán, nashikquinokok, Jakob wussemoi.
31.23 Onk wechauau wematoh, kah wunn8sukauóuh nesausuk tahshikquinne, kah umma[t]tanóuh wadchuut Gilead.
31.24 Onk GOD uppeyauonuh abanoh Wussyrian nukkonáe unukuquomunat kah wuttinuh, ahque wutch wunneyeuonganit matcheus Jakob.
31.25 Neit Laban mattanau Jakoboh, kah Jakob wekitteau ut wadchuut, kah Laban weeche wematoh wekitteaog ut wadchuut Gelead.
31.26 Onk Laban unnau Jakoboh, toh kutussen? kukkemeu moncheonk mat n8wahteouun, kah kenemun nuttônog onatuh missinóut nashpe togkodteg.
31.27 Tohwutch wussemoan kemeu, kah kukkemeu monchem wutch nuhhogkat, kah matta kuttiss8un? onk woh kummoncheáhenup weeche wekontamóonk, kah ket8hamaongash, kah pepequoanash, kah harpsash.
31.28 Kah matta kittinánumeuh nutchipwutt8napwon nunnaumonog kah nuttónog, yeuyeu kummattammagwe ussem, ne ásean.
31.29 Menuhkesuonk ohteau nunnutcheganit k8woskhenunat, qut ummani[t]t8moh k8sh8wóog nukken8nukup neasittupukok, n8wau, ahque us Jakob wanegik asuh machuk,
31.30 Onk yeuyeu kodmonchean, newutche m8cheke kukkodtantamup wek k8sh: toh wutch komm8toan nummanitt8mog.
31.31 Kah Jakob n[a]mp8huk unnau Laban, Newutche n8wabesip, newutche nussip, paguodche woh kutchekeeu neemunnumah kuttónog.
31.32 Uttoh adt nameheadt kummanitt8mog ahque pomántaj, anaquabhettit nemattinnónog naish uttiyeu wadtaihéean, ut nuhhogkát, kah neemunush: newutche Jakob matta wahteaúou Rachel ukkumm8tinuh.
31.33 Onk Laban petutteau wekit Jakob, kah Leah weekit, kah wekòont wuttinnumun[e]nk nesuog mittumwussisag, qut wanne wunnamheuh, neit sohham wutch Leah wekit kah petutteau Rachel wekit.
31.34 Yeuyeu Rachel nemunont nunneukontunkoh upónoh ohpohteashitteunganit wutch kamelsog, kah wutohpapinneuh: kah Laban natinneukontam wame wek, qut matta wunnámheuh.
31.35 Onk unnau 8shoh, ahque toh ussunauwohúnitti nussontimom, newutche matta nunneepauoh anaquabean: newutche ne áhúttéhettit mittumwussissog nutáhtauun, onk natinohteau, qut matta nameheáon nu[n-]neukontunkoh.
31.36 Onk Jakob musquantam, kah ukkeketéhtauoh Labanoh, kah Jakob namp8huk wuttinuh Laban; teaguas nuppanneusseonk, teaguas nummatcheseonk, waj musquanittamwe wunnaumatúhkáean?
31.37 Natinnekontaman wame nutaht[ô]onk teaguas kummiskom kummaumachi? yeu ponsh anaquabhettit neematog kah keemattog, onk woh wussittumwog ut nashauwe kenawun,
31.38 Neesnechage kodtumwae mahche k8weetomsh: squoshimusse shepsog kah goatsog matta nussáuoúog: nomposhimwe floksog matta nummówhôog.
31.39 Noh woh nehnégikáuut, matta kuppaudtauun8un, ne n8wanteauun, kenatauwompatamun ut nunnutcheganit, komm8tomuk kesukodáeu, asuh komm8tomuk nukonéeu.
31.40 Yeu mo nuttinaiin kesukodáeu, kussittau nuttônauúshuk, kah t8hpu nukonáeu, kah koueonk amái wutch nuskesukqut.
31.41 Yeu nuttinaiin neesnechage kodtumwae kekit, k8tinnúmukáuunup nabo yauudt kodtumwae wutch nesuog kuttónog, kah nequtta tahshit kodtumwae wutch keneetasumog, kah kutôs8wunum nutonkquatongash piukqut nompe.
31.42 Tohneit um-Manitt8moh n8sh, um-Manitt8moh Abraham, kah wabesuononche Isaak matta weetomuk8us, wunnamuhkut woh toh ne kittit moncheáhen: GOD naum nutôhquanum8onk, kah wutanakausuongash nunnutcheg, kah kutáushkomuk neásittupukok.
31.43 Onk Laban wunnamp8hamauoh, kah unnau Jakoboh, Yeug wuttôneunk nuttónog, kah yeug mukkiog nummukkiyeumog kah yeug netasuog nunnetasumog, & wame ne nauman nuttaihe: onk toh woh nuttinhéoog yeu kesukok yeug nuttônog, asuh ummukkiyeum8uh neh neechahetticheh?
31.44 Yeuyeu newutche peyaush, wunn8wadtuh nen kah ken: kah wauwónaj ut nashauwe nen kah ken.
31.45 Onk Jakob neemunum qussuk, kah neepataúun wutche pogkomuhq[u]onk.
31.46 Kah Jakob unnau weematoh, Mukkinnum8k qussukquanash kah nemunnumwog qussukquanash kah wunnumwonkquodtauunáoash, & meetsuog ne ut ne nomunkquag.
31.47 Kah Laban wuttissowetamun Jegar-sahadu[t]ha: qut Jakob wuttissowetamun Galeed
31.48 Kah Laban n8wau, Yeush nomunquagish wauwon nashauwe ut ken kah neen yeu kesukok, newutch ne hettamun Galeed.
31.49 Kah Mizpah, newutche n8wau, Jehovah askuhwheteaj nashauwe nen kah ken, chachaubuhteáog.
31.50 Onkupunannadt nuttônog, asuh wonk ummittumwussean onkátog[i]g onk yeug nuttônog, ma ta howan k8weetomuk8mun, naush GOD 8wauwon nashauwe ken kéh nen
31.51 Onk Laban unnau Jakoboh, Naush yeu nomungquag, kah naush yeu neepatuhquonk ne yeu nomunkquodtau ut nashauwe neen kah ken,
31.52 Yeu nomungquég wauwóm8udj: matta kupaumukómaun8un yeu nomungquég, kah matta pish kuppaumukomáenin yeu nomungquég kah yeu nepatuhquonk wutch woskehuwaonk.
31.53 Ummánitt8moh Abraham kah um-Manitt8moh Nahor, um-Manitt8m8uh 8shuoh wussitich nashauwe kenawun, kah Jakob chadchekeyeuau nashpe wabesuónoncheh 8shoh Isaakoh.
31.54 Neit Jakob sephausu sephausuongash ut wadchuut, onk wehkomau weematuh meechinat petukqunneg, kah meechupanneg petukqunneg, kah nequtaqunohteaog ut wadchuut.
31.55 Onk nompoaeu Laban neepau, kah chipwutt8napwau wunnaumonuh, kah wuttônuh, kah 8nanumuh, kah Laban na 8mun, kah au wutayeuonganit.
32.1 ONk Jakob aáyomp, kah wutangelsumoh GOD wunnogskauôoh,
32.2 Kah Jakob nauont nah, n8wau, Yeu wutáyeuwohteomoh GOD, kah wuttissowetamun yeu ayeuonk Mahanaim.
32.3 Kah Jakob an8nau wuttan8n[á]enumoh negonaeu, en Esau ut weematut, ut ohket Seir, wutohkit Edom:
32.4 Onk noh wuttinuh, n8wau, Yeu Pish kuttinnóneau nussontimom Esau, kittinneum Jakob yeu wussin, Nuttinneapeyom Labanut kah na nutayin yeu pajeh.
32.5 Kah n8wadchan oxinog, kah assesog, floksog, wosketompae wuttinneumuneunk, kah mittumwussisse wuttinneumuneunk, kah nutan8team unnonat nussontimom, onk woh nunnamteoh kitteamonteanittúonk anaquabean.
32.6 Kah an8naenuog qushkeog en Jakobut n8waog, Nuppeyaônómun kemat Esau, kah wonk peyau kenogskunk kah yauut pasuk88oh wosketompuh weechéau.
32.7 Kah Jakob mishe wabesu, kah wuttamantam, onk chippinau missinn[i]nnuh n[é] weechógqutcheh, kah floksoh kah heardsoh, kah kamelsoh neese chippe.
32.8 Kah n8wau, Esau peyaónont nequt chippiyeuoh todtogkomont, neit nequt chepiyeuog neg sequttahwhutcheg, woh pohquohhamwog.
32.9 Kah Jakob n8wau Woi um-Manitt8moh n8sh Abraham, kah um-Manitt8moh n8sh Isaak, Jehovah kuttissup Q(u)shkish en kutohket, kah en kutawémóohtu, kah pish k8nenehush.
32.10 Neen nuppeisses onk nish papeasikish wame kummonaneteaongash, kah wame wunnomwausséonk, ne anumauadt kittinneúm, newutche webe anwohhou weeche nuppomushon yeu Jordan, kah yeuyeu nunneese chipan.
32.11 Puhquohwusseh k8wehquetumoush wutche wunnu(t)cheganit nemat, wutch wunnutcheganit Esau: newutche n8wabesuo(n) ishkont peyau kah nuttadtoggomuk, kah wutokasin weechemukkiog.
32.12 Onk kittinn8wop wunnamuhkut k8nenéhesh, kah k8skannemuneog nutogqueh kehtahanne naguntu, na matta woh wóogketam8mog newutche muttaanwog.
32.13 Onk ne kouin nenohkog, kah nemunum ne ohtag wunutcheganit mag8onk wutch Esau wematoh.
32.14 Neesit pasuk88oh squoshimwoh goatsoh, kah nees[in]chagodtoh nomposhimwog goatsog, neesit pasuk88oh squashemwusoh shepsoh, kah neesinchagkodtoh nomposhimwoh.
32.15 Swinchagodtoh kamelsoh wussogodtunkaninitche, weeche kamelsemesoh: yauunchágkodtoh kowashinoh, kah piukqussuog nomqoshimwog. neesinchagodtog squoshimwog assesog, kah piukqussuog assemésog.
32.16 Onk nah upponuh ut wunnutchegan8out wuttiñeumoh, nish$noh wuttinussiñean chipushaog: kah unnau wuttineumoh, paumukiek, kah chadchaubshagk nashauwe chipwushaonk, kah chipwushaonk.
32.17 Kah unnau negonshanutcheh, n8wau Esau nemat nogushkongquean. kah nat8tomungquean, n8wadt, howan ken, kah tunohkutom? kah howane wuttaiheuh anaquoshaan?
32.18 Neit woh kussim wuttaiheoh kittinneum Jakob, yeu mag8onk uss8wuttauun nussontimom ut Esau, kah kusseh wonk nagum wuttat8m.
32.19 Onk netétup wuttinnon nahohtoeu peyónutcheh, kah nashéuunnutcheh, kah wame néh asukaoncheg neetasu, n8wadt, yeu woh kuttinnoneau Esau, nameheog.
32.20 Kah wonk unn8k, kusseh kittinneum Jakob wuttat 8m, newutche n8wau, N8sikitteoh nashpe mag8onk negonshaûm8úk, kah ompetak pish nunnaum wuskesuk, pagodche wussuhketeahuk nuskesuk.
32.21 Neit mag8onk negonne qushkodteáum8: kah nagum ne nohkog weechequom8mau chaubwushanutcheh.
32.22 Kah nepau ne nohkog, kah nemunau neesuoh ummittumwussoh, kah nesuoh mittumwussissoh wuttinneum, kah nabo nequttuoh wunnaumonuh. kah qushkodteaog ut pongquag Jabbok.
32.23 Onk noh wunnemunoh, kah ukqushkodteaheuh sepuut, kah qushkodthato wame ne ahtunk.
32.24 Kah Jakob nussiyeu, kah wosketomp ukquogquodtinohkonuh nopajeh ketompog
32.25 Kah nag matta wussohkauoh, ummissinoh ut ummauweteasumut: kah Jakob wobpe qunukqui quogquadtinuthettit.
32.26 Kah n8wau ponuneh newutche mohtompan, kah n8wau, Matta kupponann8h. kuttumma wunnanumeaen.
32.27 Kah wuttinuh, Toh kuttehenit? kah n8wau, Jakob.
32.28 Kah n8wau, Matta pish wonk kuttehenitteuh Jakob, qut Israel, newutche onatuh Sontim kummenuhkes ut Godut kah missinnunnút[u], kah kussóhkus.
32.29 Kah Jakob wunnat8tamauoh kah n8wau Missohhamsh k8wehquetumoush k8wésuonk, kah n8wau, Tohwutch nat8tomuhteaan n8wesuonk? onk ne wuttit wunnanumon
32.30 Kah Jakob wuttissowetamun ne ohke Peniel, newutche nunnau GOD muskesukqut wutch muskesukqut, kah nukketeaonk wadchanumun,
32.31 Kah qushkodteadt Peniel pashpishau, kah kehkechhau ut wobpéit.
32.32 Newaj wunnaumonuh Israel matta meechhetteg wutchaht ne nanohtagkup ne ohtag ut pukquag mobpee, yeu pajeh yeu kesukok, newutche mussunum ut pukquag wobpee Jakob wutchoht nanotag.
33.1 ONk Jakob spuhquaeu kah natawômpu, & kusseh Esau peyau & weechaau yauut pasuk88oh wosketompuh, kah chippinau mukkiésoh en Leahut, kah Rachelut, kah ut neesuoh wuttinneumoh mittumwussissoh.
33.2 Kah wunnegonashoh wuttinneumoh mittumwussissoh kah wunnechan8oh, kah Leah kah wunnechanoh nahohtóeu, kah Rachel kah Joseph wuttat.
33.3 Onk upaumukauoh wunnegonuhka[u]oh, kah nauwaeu en ohkeit nesausuk tahshit, kah na pas8sukauont weematoh.
33.4 Onk Esau quogque wunnogskéuoh, kah ukkinuh, kah ompatissinwog wussittípukanóash kah wutchipwutt8napo, kah mauog.
33.5 Kah spuhquaeu, kah nauau mittumwossisoh kah mukkiésoh, kah n8wau, Howaneg yeug weechogqueaneg? kah n8wau, Mukkiog GOD nanôwe anumaont kittinneumoh.
33.6 Neit wuttinneumoh mittumwossissog. pas8tshaog, kah mukkiog kah nauwaeog.
33.7 Kah Leah wonk weeche wunnechanoh pas8tshaog, kah nauwáeog: kah ompetasik Joseph pas8tsha, & Rachel, kah nauwaeog.
33.8 Kah n8wau, Toh kittinnauwuttam neg wame netasuog nogskóuagig? kah n8wau, Newutche namehteauun wussikitteahittuonk ut nussontimom anaquabit.
33.9 Kah Esau n8wau, Nuttapet nemat, wuttaiheesh ne ahtóan.
33.10 Kah Jakob n8wau, Matta, k8wehquetumoush, yeuyeu namehteauon kitteamonteanittuonk ut anaquabean neit nemunush nummag8onk ut nunnutcheganit, newutch waj nunnaum kuskesuk, onatuh naumuk GOD wuskesuk, kah k8womonéh.
33.11 Nemunush k8wehquetumoush n8naneteaonk ne paud[t]auun, newutch[e] nanowe n8nanumuk GOD, kah newutche n8wameit kah ummenuhke nanompassumoh, kah wunnemunumun.
33.12 Kah n8wau, Pomushaituh, kah monchetuh, kah negonsham.
33.13 Kah wuttinuh, Nussontimom wahteoun mukkiog n8chumwesuog, kah floksog, heardsog wompequauog n8wechogquog, kah wosketompaog kenup8hkahettit pasuk kesuk, wamé floksog nupp8og.
33.14 Nussontimom k8wehquetumoush nekónuhkau kittinneum, kah nummanunne monchanóog, neyanáhkuhquomaushahettit, nutanakausuongan anaquashai: kah neyanahkuhquomaushahettit mukkiog, onk peyauónog nussontimomut ut Seir.
33.15 Kah Esau n8wau, Yeuyeu nukkodtumauunutti nawh[u]tche wechógqueaneg, kah n8wau, Tohwutche woh? namehteauwutti kitteamonteanittuonk wuskesukqut nussontimom.
33.16 Kah Esau qushkeu ne kesukok, en mayut en Seir.
33.17 Kah Jakob au Sukkoth, kah wekitteau, kah wekikauau wunnetasumoh, newajeh hettamuk ne ayeuonk Sukkoth.
33.18 Kah Jakob peyau Shalem, otan ut Shechem, ut ohkeit Kanan, wag Padan-aram kah wetu anaquohtag otan.
33.19 Kah adtóau kodchúhki ohteuk, ne ponuk week, wunnutcheganit wunnechanoh Hamor 8shoh Shechem, nequt pasuk88oh shepsemesoh.
33.20 Kah ne wuttit ayimunau Altar, kah wuttissowetamun El-Eloe-Israel; Manit um-Manitt8moh Israel.
34.1 ONk Dinah wuttaunoh Leah, nekitteauompoh Jakoboh, sohham natauwóhhau wuttaunneuak ne ohkeit.
34.2 Kah Shechem wunnaumonuh Hamor, wut-Hivite, Sontim ne ut ohmeit, nauont, wunnemunoh, wunnasinuh, kah ummatcheuh.
34.3 Kah ukketeahogkóunoh kodtanumau Dinah wuttaunoh Jakob, kah womonau nunksquou, kah ukken8nuh ut wuttahut nunksquauh,
34.4 Onk Shechem ken8nau 8shoh Hamor, n8wau, Yeuoh quaguashwehtamah nunksquau n8mittumwussissin.
34.5 Onk Jakob n8tog noh matcheheau Dinahoh wuttaunoh (yeuyeu wunnaumonuh weechayéumáog neétasu ut ohteakonit) kah Jakob matta toh éyeu ne toh wuttit peyónau.
34.6 Onk Hamor 8shoh Shechem sohham en Jakob, ukkeket8hkauónat.
34.7 Kah wunnaumonuh Jakob wamunit ohteakonit, n8tamóhettit kah wosketompaog neuanatamwog, kah wussaume musquanatamwog, newutche as8kanakausit ut Israelut, neesuk wuttaunoh Jakob matta woh ne asemuk.
34.8 Kah Hamor ukkeket8hkauoh, n8wau, Ukketeáhogkóunoh Shechem nunnaumon kodtanumoh ku[t]taunoh, k8wehquetumoush aninnumau ummittumwussitch.
34.9 Kah wetauatitteuh, aninnumaii[a]nean kuttaun8óog, kah neemun8k nuttaununnónog.
34.10 Onk woh k8weechaiyeumimun, kah ohke ohteau anaquabeyóg: ayékq, kah na ut anaqushunk, kah na wutohkek.
34.11 Kah Shechem unnau 8shoh kah wunnohtônugqussoh, namehteauutti kitteamonteanittuonk ut anaquabeog, kah uttoh aseóg ne kittinnumau[u]nunneau.
34.12 Uttoh an kodtantamóg, wehquetumaiegk mag8onk asuh ahtôonk, k[u]ttinnumauunneau, ne an8waog, qut aninnumaiegk nunksquau n8mittumwossissinat.
34.13 Kah wunnaumonuh Jakob namp8hamauóog Shechemoh, kah Hamoroh 8shoh as8kekodteamoe, kah n8waog, (newutche matcheheau Dinahoh ummissésuoh)
34.14 Kah wuttinóuh, Matta woh yeu nutusseinan, aninnumauon nummissesinónuh noh matta quoshqussóseg, newutche ne nukkekômitteaonganun.
34.15 Qut yeu ut kuttapeneauunumun kenaau, unnaiyog neániyéog, kah nishnoh pasuk wosketomp quoshqusausit.
34.16 Neit nenawun kittinnumauunnumun nuttannonog kenaau, wonk neemunnómun kuttaun8wôog, onk k8wetómunumun, onk kuppasuk88mun.
34.17 Kah matta kukkeihtaéog kukquoshqussosinneaout; neit neemunnomun nuttaunun, kah nummonchemun
34.18 Onk ukkutt8wongan88ash 8sek=itteohkongqunash Hamor, kah Shech[e]m Hamor wunnaumonuh.
34.19 Onk wusken matta ianóntam8 ne ussénat, newutche tepeneauau wuttaunoh Jakob: kah m8cheke quttiánumau, onk wame ut weekit 8shoh.
34.20 Neit Hamor kah Shechem yeuh wunnaumonuh, peyauog squoantamut otanat, & keket8hkauóog wosketompuh ut wut8tanaóut, n8waog.
34.21 Yeug wosketompaog manunnissuog ut kuhhogkanónut, newutche wutóhkhettich ne ohkeit, kah na ut anaqusháhettich, newutche, ohke, kusseh, wamut nag wutche, mittumwussitteuh wuttaun8uh, kah aninnumauontuh kuttaunónuh.
34.22 Webe yeuut wosketompaog k8n8wónanónog, k8weetomukqunnanonut, kuppasuk8inneanónut, nish$noh wosketomp quoshqusausit, neyane quoshqusaushettit.
34.23 Nishnoh uppuppinashim8m8oh, kah wuttinnesuongan8, kah nishnoh wunnetasum8uh, sunnummatta k8taiheinan? qut webe tapeneauontuh, onk k8wetomukqunnónog.
34.24 Kah wunnamptauóog Hamor, kah Shechem wunnaumonuh, wame neh sohhamunutcheh wutch squoantamut otanit, kah nish$noh pasuk wosketomp quoshqusausu, wame neh sohhamunutcheh wutch squoantamut wut8tanit.
34.25 Onk n$nih nashikquinukok kehkecheshettit, neesuoh wunnaumonuh Jakob, Simeen kah Levi Dinah wunohtonukqusoh, neeswe neemunumwog togkodtegash, menuhke queni[t]tamwog otan, kah paguanáog wame wosketompuh.
34.26 Kah nusháog Hamor, kah Shechemoh wunnaumonuh en kenag togkodteg kah neemunáog Dinahoh wutch Shechem wekit, kah sohhamwog.
34.27 Wunnaumonuh Jakob quenittamwog ne nohtômuk, kah mukk8kinnumwog otan, newutche nag matcheheaog ummissesuoh.
34.28 Mukkináog wutshepsum8uh, kah wutoxinum8uh, kah wutassum8uh, kah ne noh ohtag otanit, kah ne ohtagup ohteakonit,
34.29 Kah wame wenauwetuonk, kah wame uppeissésum8uh, kah ummittumwossissineunk ummissinohkonáoh? kah mukk8kinóog wame ne ohtag wetuómut.
34.30 Onk Jakob unnau Simeonuh kah Levioh, k8tamohkusumw8 kummatchemunkquinneat k8wutche neg wadohkitcheg ohkeit: kenugke Kananitsog, kah Parisi[t]sog: kah nen nutohguhsinneat, pish nag mukin[e]og ayeuuhkóne ne[n] kah pish nushukquog, kah pish nen nuppaguanit, kah neek
34.31 Kah n8waog Noh woh anehheau nummissésinónuh, onatuh n noh nanwunn8dsquaásit?
35.1 ONk GOD unnau Jakoboh, Nepaush ogquodchuash Bethel, kah na wutohkish, kah na ut ayish Altar en Godut, noh naeihtunkquean: wasémwean wutch wuskesukqut Esau kemat.
35.2 Neit Jakob unnau neh wekit apinitcheh kah wame neh wechogqutcheh, Pogken8k penowe manittóog wutche kuhhogkaóut kah pahkesek, kah ôs8wunum8k kutogk8un8ash.
35.3 Onk neepauwutteuh, kah ogquodchuadtuh Bethel, kah na nuttit ayimun Altar en Godut, noh n8tiup ne kesukok wodtamehpunáon, kah no[h] weecháop en mayut ne aóyomp
35.4 Onk nag aninnumauáog Jakoboh wame penowe manitt8h neh apinutcheh wunnutchegananóut kah wame wussogsohh8unóuh, neh wuttauogkouóut: onk Jakob upposekinuh ut n8timussit kishke Shechem.
35.5 Onk auog, kah 8wabesehuwáo[u]k Jehovah ohteau otanàhtu quinnuppe, kah matta asuhkauauôog wunnaumonuh Jakob.
35.6 Neit Jakob peyau Luz, ut ohket Kanaan (ne Bethel) nagum kah wame missinninnuh weechogqutcheh.
35.7 Onk ne wuttit ayimun Altar, kah wuttissowetamun ayeuonk, El-Bethel, newutche na GOD wuttit naéihtaonah wasemwut wutch wuskesukqut wematoh.
35.8 Kah Deborah Rebekah wunn8sásumoh nupp8, kah noh posekinuh wômokô[a]g Bethel, ut agwe n8htimissit. kah ussowetamun Allon Bachuth:
35.9 Kah GOD wonk naeihtaau Jakoboh, waj sohhog Padan-aram, kah 8nanumuh.
35.10 Kah GOD wuttinuh, Kuttissowis Jakob matta pish wonk kuttissowesu Jakob, qut Israel ne k8wesuonk, kah wuttissowenuh Israel.
35.11 Kah GOD wuttinuh, Nene Manitt8 wamemanuhkese, mishammechumish, kah muttáansh wutohtimôin, kah m8naash wutohtimóneash pish wutchiyeum8ash kuhhogkat, kah tahs8tamwog pish 8wog kusseganohtogqut.
35.12 Kah ne ohke ànumagup Abraham kah Isaak, kuttinnum[a]unun, kah k8skannemunneog, nahohtôeu ken nuttinnumauóneau ohke,
35.13 Onk GOD ushpeu nah wutch ne ut ayeuonganit keket8hkauomp.
35.14 Onk Jakob ponam neepadtúhquonk ne áyeuonganit ne adt ken8nukqut, hassun nepatuhquonk, onk ne w[u]ssokanumun wuttattamóe sephausuonk onk ne wussokanumun pummee.
35.15 Kah Jakob wuttissowetamun ne ayeuonk, God ne adt ken8nomp, Bethel.
35.16 Onk 8mwog Bethel, kah na wutch pahs88 Ephrath, kah Rachel nechau, kah siogke nechau.
35.17 Onk n$nih siogke nechad, midwife wuttinuh, ahque wabesish, yeu wonk mos k8wadchan kenaumon.
35.18 Onk n$nih keteahogkou aumait (newutche nupp8) kah wuttissowenuh Benoni, kah 8shoh wuttéssowenukquoh Benjamin.
35.19 Onk Rachel nupp8, kah posekinau en mayut, ut nogque Ephroth, uttiyeu Bethlehem.
35.20 Onk Jakob ponamun nepatuhquonk woskeche weenohket, ne pogomuhquonk 8wenohke Rachel yeu pajeh kesukok.
35.21 Onk Isra[e]l na 8mun, kah wekitteau ut ongkouwe wonkon8siuit Edaar.
35.22 Onk n$nih, Israel na wadóhkit, kah Ruben monchu, kah neesin Bilha, 8wishquineuh wutch Jakob, kah Israel wunn8támun; onk wunnaumonuh Jakob nabo neesu8oh.
35.23 Wunnaumonuh Leah, Ruben, Jakob mohtomegheoncheh, kah Simeon, kah Levi, kah Judah, kah Issakar, kah Zabulun.
35.24 Wunnaumonuh Rachel, Joseph kah Benjamin.
35.25 Wunnaumonuh Bilhah ummaidumoh Rachel, Dan, kah Naphtali.
35.26 Kah wunnaumonuh Zilpah ummaidumoh Leah, Gad, kah Asher. Yeuh wunnéumonuh Jakob, neh adt nekitteawutche ut Padan-aram.
35.27 Onk Jakob peyónau 8shoh Isaakoh ut Mamre, ut otanit Arba (ne Hebron) uttoh Abraham kah Isaak aneapeyahettit.
35.28 Kah ukkesukodtumash Isaak nequt pasuk8e kodtumwae & shwosuk tahshinchage kodtumwae.
35.29 Onk Isaak nashomont ukketeahogkounuh, kah nupp8,: kah mukkinneu ummissinninnúmut, mahtauntog kah sepe pomantog, kah wunnaumonuh Esau kah Jakob nag upposekinóuh.
36.1 KAH yeush wutontseongash Esau: yeuoh Edo[m].
36.2 Esau ummittumwussu wuttauneunk ut Kanaan. Ad[a]h wuttaunoh E[l]on, wut-hittite, kah Aholibama wuttaunoh Anah, wuttau[n]oh Zibeon wut-hivite.
36.3 Kah Bashemath wuttaunoh Ishmael, w[e]sumissoh Nebaioth.
36.4 Kah Adah nekitteauau Esauoh, Eliphaz, kah Bashemath nekheau Revel[.]
36.5 Kah Aholibamah nekheau Jeush, & Jaalam, kah Korah, yeush wunnaumonuh Esau, ut nekitteáwutche ut ohket Kanaan.
36.6 Kah Esau nemunau ummittumwussoh, kah wunnaumonuh, kah wuttaunoh & wame keteahogkounoh wekit, kah wunnetasumoh, kah wame uppuppinashim8moh, kah wame wuttinnetuonk ne ahtunk ut ohkit Kanaan onk au wutohtimoneat, wutch wuskesukqut wechaioh Jakoboh.
36.7 Newutche 8wenaiétuongan8 wussaumanit matta woh wunnu wechaiyeuteog, kah ne ohke uttoh adt penuwohteahettit wunn8nunnoh néwutche wunnetasum8uh.
36.8 Nemehkuh wetu Esau wadchuut Seir, Esau noh Edom.
36.9 Kah yeush wutontseongash Esau 8sh8woh Edomitsog wadchuut Seir.
36.10 Yeush 8wesuongan88ash wunnaumonuh Esau, Eliphaz, wunnaumonuh Adah, ummittumwussoh Esau: Revel wunnaumonuh Bashemath ummittumwussoh Esau.
36.11 Kah wunnaumonuh Eliphaz Teman, Omar, Zepho, kah Gatam, kah Kenaz.
36.12 Kah Timnah 8wishqun wutch Eliphaz wunnaumonuh Esau, kah noh neechauau Eliphaz, Amale[k]oh, yeuh wunnaumonuh Adah, Esau ummitumwussoh.
36.13 Kah yeush wunnaumonuh Revel, Nahath, kah Zérah Shammah, kah Mizzah: yeuh wunnaumonuh Bashemath ummittumwussoh Esau
36.14 Kah yeuh wunnaumonuh Aholibamah, wuttaunoh Anah, wuttaunoh Zibeon, ummittumwussoh Esau: kah nekitteauau Esauoh Jeush, kah Jaalam kah Korah.
36.15 Yeug mugquompaog wunnaumonuh Esau, wunnaumonuh Eliphaz mohtomegheunche Esau, mugquomp Teman, mugquomp Omer, mugquomp Zepho, mugquomp Kenaz
36.16 Mugquomp Korah, mugquomp Gatam, mugquomp Amalek,. Yeug mugquompaog wutontseonganoh Eliphaz: ut ohket Edom, yeuh wunnaumonuh Adah.*
36.17 Kah yeuh wunnaumonuh Revel wunnaumonuh Esau, mugquomp Nahath, mugquomp Zerah, mugquomp Shammah, mugquomp Mizzah, yeug mugquompaog wutontseonganuh Revel, ut ohket Edom: yeuh wunnaumonuh Bashemath ummittumwussoh Esau
36.18 Kah yeuh wunnaumonuh Aholibamah ummittumwussoh Esau, mugquomp Jeush, mugquomp Jaalam, mugquomp Korah yeug mugquompaog wutontseonguh Aholibamah wuttaunoh Anah, ummittumwussoh Esau.
36.19 Yeuh wunnaumonuh Esau (noh Edom) kah yeug umummugquompmuh.
36.20 Yeuh wunnaumonuh Seit, Wuthor[it]e noh ne wadohkit Lotan, kah Shobal, kah Zibeon, kah Anah,
36.21 Kah Dishan, kah Ezer, & Dishan, yeug mugquompaog Wuthoritsog, wunnaumonuh Sir, ut ohkeit Edom.
36.22 Kah wunnechanoh Lotan, Hori kah Heman, kah ummississoh Lotan Timna.
36.23 Kah yeuh wunnechanoh Shobal, Alven kah Manahath, kah Eba[l], Shepo, kah Onám.
36.24 Kah yeu wunnechanoh Zibeon neeswe Ajah kah Anah, yeuoh noh Anah maskauont mulesoh ut touohkomukqut, assamont wutassumoh 8shoh Zibeon.
36.25 Kah yeuh wunnaumonuh Anah, Dishon kah Aholibamah wuttaunouh Anah.
36.26 Kah yeuh wunnechanoh Dishon, Hemdan, kah Eshban, kah Ithran, kah Cheran.
36.27 Yeuh wunnechanoh Ezer, Bilhan kah Zaavan, kah Akan.
36.28 Wunnechanoh Dishan yeuh, Uz, kah Aran.
36.29 Yeug mugquompaog Wuthoritsog, mugquomp Lotan, mugquomp Shobal, mugquomp Zibeon, mugquomp Anah,
36.30 Mugquomp Dishon, mugquomp Ezer, mugquomp Dishan, yeug mugquompaog wutontseonguh Hori: kenugke mugquompaog ut ohkit Seir.
36.31 Kah yeug ketass8tàmwog nananuwacheg ut ohkit Edom, asquam nanau[n]awahettegkup tahs8tamwog ut Israel.
36.32 Bela wunnaumonuh Beor [n]anaanum Edom, kah ussowetamun wutotan Dinhabah.
36.33 Kah Bela nupp8, kah Jobab wunnaumonuh Zera ut Bozza wunnompu nananuwomukquoh.
36.34 Kah Jobab nupp8 kah Husham wutch ohkit wuttemani wunnompu nananuwômukquoh.
36.35 Kah Husham nupp8, kah Hadad wunnaumonuh Bedad (noh tôkodtogkup Midian wutohtekonit Moab) wunnompe nanánuwómukquoh, kah ussowetamun wutótan Avith.
36.36 Kah Hadad nupp8, kah Samlah ut Masrekah wunnompu nanánuwómukquoh.
36.37 Kah Samlah nupp8, kah Saul ut Rehoboth sepuut, wunnompeu nanánuwomukquoh.
36.38 Kah Saul nupp8, kah Baalhanan wunnaumonuh Achbor wunnompeu nanánuwomukquok.
36.39 Kah Baalhanan wunnaumonuh Achbor nupp8, kah Hadar wunnompeu nanánuwomukquoh, kah ussowetamun wutotan Pau, kah ummittumwussoh ussowesuoh Mehetabel, wuttaunoh Matred, wuttaunoh Mezahab.
36.40 Kah yeush 8wesuongan8ash mugquompaog wutontseongash Esau ne ahhuttahshinunnéhettit, ne ahhuttahshohkeahettit ne ussoweshettit, mugquomp Timnah, mugquomp Alvah, mugquomp Jetheth
36.41 Mugquomp Aholibamah, mugquomp Eleh, mugquomp Pinon.
36.42 Mugquomp Kenaz, muquomp Teman, mugquomp Nibzar.
36.43 Mugquomp Magdiel, mugquomp Iram, yeug mukquompaog wutch Edom adtahshik wuttiyeuonganóoash, ohkit ne wutohtaongan8 Yeuoh Esau 8sh8oh Wut-Edomitsog.
37.1 ONk Jakob wutontu ne ohkit 8shoh namspeóneup ohkit Kanaan
37.2 Yeush wutontsonganash Jakob: Joseph nabo nesausuk audtashit kodtumwohkog assamau floksoh weeche wematoh, kah wuskenes wetomau wunnaumonuh Bilhah, kah wunnaumonuh Zilpah, 8shoh ummittumwussoh: kah Joseph paudtaunchem8hkàau 8shoh nag wutche matchenéhtamoonk.
37.3 Onk Israel m8cheke womonau Josephoh anue onk ne wame wunnechanoh newutche neh wunnaumonuh ukkechiyeuuneat & wutayimaúoh hogk8onk m8cheke chohkoi.
37.4 Kah wematoh naumohettit wut8shimau nah m8cheke 8womonuh onk ne wame wematoh, nag wussekenaóuh, kah matta 8neken8nóuh.
37.5 Onk Joseph unnugquom unnugquomuonk, kah wuttinnon wematoh, onk m8cheke wussekeneaouh.
37.6 Kah wuttinuh nahog, N8tam8k k8wehquetumonumw8 yeu unnugquomuonk, ne anogquom.
37.7 Kah kusseh, nutahhassepenomun shevesash ut ohteakonit, kah kusseh nutshevesum omokem8, kah nepom8, kah kusseh kutshevsum8ash weinnekompataash kah nauaeéhtamog nutshevsum.
37.8 Onk wematoh wuttugquoh, ken wunnamuhkut kenanawinnimun -- asuh ken wunnamuhkut pish kutánuass8tamwómimun? kah wussekeneauóuh m8cheke wonk, newutche wuttinugquom8ongash, kah ukkutt8wongash.
37.9 Wonk unnugquom onkatuk unnuk[q]uom8onk, kah wuttinon wematoh, kah n8wau, Kusseh wonk nuttinnukquom onkatuk unnukquom8onk, kah kusseh, nepauz, kah nanepaushadt kah na[b]o nequttuutcheg anogqsog nunnauwaeihtunkquog.
37.10 Kah wuttinnon 8shoh kah wematoh, kah 8shoh aushkomuk, kah wuttinuh, Teague yeu anukquoman unnukquomuonk? nen kah k8kas, kah kematog wunnamuhkut pish kenauwaeihtanumun ut ohkit?
37.11 Onk wematoh ishkauónuk, qut 8shoh kukkinneasu w[u]ttinn8waonk.
37.12 Kah wematoh moncheoh ássamaoh 8shoh uffloksumoh ut Shechem.
37.13 Kah Israel unnau Josephoh, sunnummatta kematog assamo8og floksoh ut Shechem? peyaush kah kuttann8nsh nayin, onk wuttinuh, Nen yeu.
37.14 Kah wuttinuh, Monchish k8wehquetumoush, naish 8nohteaongan8 kematog onk wunnihettit floksog, kah wonk aunchem8kah: nemekuh wutan8nuh wutch 8nohkôut Hebron, kah peyau Shechem.
37.15 Kah wosketomp wunnamheuh, kah kusseh popômushau ohteakonit, kah wosketopm wunnat8tomauoh teaguas kenatineaham?
37.16 Kah n8wau, naténeah nematog, missohhamah k8wehquetumoush uttoh adtannadtupwehettit floksog.
37.17 Kah wosketomp n8wau, yeu 8muneau, newutche nunn8taóog n8waog ontuh Dothan: kah Joseph wunn8sukauoh wematoh, kah wunnamheuh ut Dothan.
37.18 Kah nauáhettit nóadtit in asquam pas8sukauunk. nah 8nass8móuh, wunnushónaout.
37.19 Kah unnittuog, kusseh yeuoh unnukquomuénin paont.
37.20 Ehhah yeuyeu newutche nushontuk, kah unuhteatuh pahsahthéganit, kah pish nussimun toh matche puppinshim ummohwhouh, kah pish kenaumumun, uttoh aniyit wuttinukquomuonk
37.21 Onk Ruben wunn8tamun. kah uppohquohwhunoh wutch wunnutcheganit, kah n8wau, Ahque nushontuh.
37.22 Onk Ruben wuttiáuh nahog, Ahque seahham8k 8squeheonk yeu unnohteagk pasahtheganit ut touohtkomuk, kah ahque ponam8k menutcheg wuhhogkat: onk woh uppohquohwhunoh wutch wunnutchegan88ut, upponónat 8sh8ont wonk.
37.23 Onk n$nih Joseph paont wematut, upposkinóuh Josephoh wuthogk8onk m8chekenag wuthogk8onk, ne áqut.
37.24 Onk wutohqunouh, kah wuttinohkonáoh pahsahtheganit, kah pahsahtheg matchaog oh[i]ano, wanne nippeno.
37.25 Kah nummatappuog meechwog petukqunneg; kah spadtáompuog, kah natáwompuog, kah kusseh chipwusháog Ishmaelitsog 8mwoh Gilead, weeche kamelsoh, kenunnumwog spicery kah balme, kah myrre, wutuss8wuttanaóash Egypt.
37.26 Kah Judah unnau wematoh, Toh kittinnompasimun nushogkut kematun, kah adtahtauog 8sqheonk?
37.27 Hah eninnumauontuh Ishmaelitsog, kah ahque kenutcheganun ponamauontuh newutche noh kematin, kah k8weyausin, kah wematuh wuttapeneaumunin.
37.28 Neit paumushauog Medianitsog, anaqusháenuog, kah wuttohshinuh: kah wussohwhunóuh Josephoh wutch pahsahtheganit, kah mag8og Josephoh en Ishmaelitsut, wutch neesneechaginnai silver, kah uss8wunnaog Josephoh E[g]ypt.
37.29 Neit Ruben qushkeu en pohsohtheganit, kah kusseh, Joseph matta appu pohsohtheganit, kah s8quhkom wuthogk8onash
37.30 Kah qushkeu en wematut, kah n8wau, Peisses matchaog, kah nen uttoh woh nuttôn.
37.31 Kah nemunumwog Joseph wuthogk8wonk, kah nusháog goatsemesoh, kah quogkinnumwog hogk8onk 8squeheonganit.
37.32 Kah negonshhuwaog hogk8onk m8chekenag, kah uppaudtauoneau 8sh8woh.
37.33 Onk 8wahteauun, kah n8wau, Nunnaumon wuthogk8onk, matche puppinashim umm8whóuh, Joseph wunnamuhkut s8kshanau.
37.34 Onk Jákob nehnekshadtau wuthogk8unash, kah mattónag ponam uppusquanit, kah mauemau wunnaumonuh m8chetikqunne.
37.35 Kah wame wunnaumonuh, kah wame wuttaunoh neepauog ukkodnupweeshauóuh qut sekeneam poanatamwoheonat: kah n8wau, newutche nuttom weenohkit wutche nunnaumon, mauwon: yeu wuttin mauemukqun 8shoh.
37.36 Onk Midianitsog ummagunáuh en Egyptut en Potipharut, wutanohsuéneumoh Pharaoh, kah mugquomp askuhwheteadt.
38.1 ONk n$nih na ahquompak Judah wutch w8msu wematut, kah qushkeu en Aduliamitoh ussowesu Hirah.
38.2 Onk Judah na wuttit nauon wu[t]taunin wutch Kananite ussowesu Shuah: kah wunnemunuh, kah uppetukáuoh.
38.3 Kah wompequau kah neechau wunnaumoniinneuh, kah wuatissowenuh Er.
38.4 Kah wonk wompequau, kah neechau wunnaumoniinneuh & wuttissowenuh Onan.
38.5 Kah wonk wompequau, kah neechau wunnaumoniinneuh kah wuttéssowenuh Shelah: kah appu Chezip nekitteauut.
38.6 Onk Judah ummittumwussuhkauau Eroh mohtomegheoncheh ussowesu Tamar.
38.7 Onk Er Judah mohtomegheoncheh matchetou ut anaquabit Jehovah, kah Jehovah wunnushoh.
38.8 Onk Judéh unnau Onanoh, petukau kemat ummittumwussoh, kah wetauam, kah wuskannemunuhkau kemat,
38.9 Kah Onan wáhteunk wuskannem matta woh toh wuttit8tauoh, kah n$nih petukadt wematoh ummittumwussoh ukquouhkónuh en ohket, ishkont enninnumauau wuskannem wematoh.
38.10 Onk ne asit matchet anaquohtag wuskesukquash Jehovah: newajeh nagum nushont wonk.
38.11 Neit Judah unnau Tamar wushimoh: Sekousquaish ut wekit k8sh, onk nô pajeh Shalah nunnaumon kesukit, newutche n8wau ishkont noh wonk nupp8, neyane wematoh, onk Tamar monchu kah appu wekit 8shoh.
38.12 Onk m8chetikquinukok wuttaunoh Shuah, Judah ummittúmwussoh nupp8oh, kah Judah puhantam, kah ogquodchuau ut naunche m8swau shepsoh ut Timnath, nagum & wetompuh Hitahoh Wutadullamite
38.13 Onk unnaú Tamar, n8wau, Kusseh wohshémit kuhhog ogquodchuau Timnath m8swau wutshepsumoh,
38.14 Onk amaunum wutch wuhhogkat sekeusquae hogk8unash, kah puttoghou puttogquequohhou, kah 8weesquapin: kah app[u] adt wunnompamukquok kishke mayut en nogque Timnath, newutche naum Shalah kesittu, qut matta neit 8mittumwussisséinoh.
38.15 Judah nauont, unnantam nanwun8dsquauuhsuen, newutche puttoghum wuskesuk.
38.16 Onk pohchau na én, kah n8wau, Nah k8wehquetumoush petukauunitti (newutche matta 8waheuh neh wuhshimoh) onk n8wau teaguas kittinnumah onk woh kuppetukah?
38.17 Kah n8wau pish negonsh8wam goatsemes wutch floksut: kah n8wau Sun woh kukkinohtah noh pajeh negonshuwáan?
38.18 Kah n8wau Teaguas kukkisohtaush? kah n8wau, Kuppethennitchap, kenompakou, kah kutanwohhou ne kenutcheganit, kah wuttinnuméun, kah uppetukauuh, kah wompequóou noh wutche.
38.19 Onk neepau, kah monchu, kah amaunum upputtogguhhou, kah hogk8 wussekousquae hogk8wóngash.
38.20 Onk Judah negonshauáu goatsemesoh ut wunnutcheganit wutompuh wutadullamite, woh attumun[u]m kenohtouáonk wutch mittamwos wuñutcheganit, qut matta wunnamheh.
38.21 Neit nat8tamauau wosketompuh ne ayitcheh, n8wau, uttiyeuoh nanwunw8dsquauôsue wánompam[u]kqussip ut kiske mayut, kah nag n8waog, matta yeu nanwunn8dsquaôsuenúun8h.
38.22 Kah qushkeu en Judahut, kah n8wau matta nunnamheuh, kah wonk w[o]ske[u]ompaog noh ayitcheg n8waog, matta yeu mo nanwunn8dsquauôsuenúun8h.
38.23 Kah Judah n8wau, nemunitch nehenwonche ishkont nutakodchimun, kusseh yeu negenshuon goatsemes, kah matta kenamheuh.
38.24 Onk nnih, nashwinneahettit nepauzsaog, unnáu Judah, n8wau, Tamar, kishim nanwunn8dsquaósu, kah wonk kusseh, nanwohqutchau: kah Judah n8wau sohwun[8]k, kah chikkoswunaj.
38.25 Pas8wudt, an8team8 wohshimunutche wuhhog n8wau, howan yeush wadtihéit noh wutche n8wompequain, kah n8wau kodwae k8wehquetumoush howan yeush wadtihéit, pehtchennitchab, nompakou, kah anwohhou.
38.26 Kah Judah somp8wau, kah n8wau, nagum sampwesu anue onk nen, newutche matta nuttinnumauoh Shalahoh nunnaumonuh, kah matta wonk 8waheuh.
38.27 Onk n$nih nechadt, kusseh tagwohsu wekheau.
38.28 Onk n$nih nechadt, sohwunum wunnutcheg, kah midwife, ukkéhtippittenapinuh msquohtag, n8wau yeouh negonne sohhamup.
38.29 Onk n$nih wódtantunuk wunnutcheg. kusseh wematoh sohhamwoh, kah n8wau, toh kittintaúwutteapenauun yeu kutteawutteapinauonk ohtaj kuhhogkat, newajeh hennit Phares.
38.30 Onk ompetak wématoh sohhamwoh, noh kahtipputtenápissit msquohtog, kah ussowesu Zerah.
39.1 ONK Joseph pas8au Egypt, kah Potiphar wutaninnohsuaeneumoh Pharoh, ummugquomp ut askuhwhôsinneat, Wut-Egyptian, wutadtauónuh wutch wunnutche ganóout Ishmaelitsog nag na pas8onch[a]g.
39.2 Onk Jehovah wetomau Josephoh, kah wunnehteauáe wosketomp, kah appu wekit wussontimomuh Wutegyptian.
39.3 Onk wussontimomuh naum Jehovah 8wetomuh, kah Jehovah 8nteauun ut wunnutcheganit, wamu ne asit.
39.4 Onk Joseph namehteau kitteamonteanittuonk ut anaquabenit, kah 8tinneumuhkauoh, kah wutayeuoh piahqutumun wék, kah wame ne ahtunk upponamauun ut wunnutcheganit.
39.5 Onk n$nih nawutche ne aquompak uppiahquttumwaheuh wek, kah wame ne adtahshegit, Jehovah wunnantam Wutegyptianeog weku, newutche Joseph: kah 8nanitteaonk Jehovah ohteau wame neadtahshegit ut wekit, kah wutohteakonit.
39.6 Onk po[n]a[m] wame neadtahshegit Joseph wunnutcheganit, kah matta wahteauou chaugua ahtunk qut petukqunneg ne mechuk, kah Joseph tapenunkqussu, kah wunnetu.
39.7 Onk n$nih mahche yeu n$nag, wussontimomuh ummittamwussoh ummoninneáuoh Josephuh, kah n8wau, neesintuh.
39.8 Qut wussekeneam, kah unnau wussontimomuh ummittamwussoh, kusseh, nussontimon matta wahteau uttoh onag ut wetuomut, kah ponam wame ne ohtunk nunnutcheganit.
39.9 Matta howan ummissugkeno yeu ut wetuômut onk nen: kah matta teag n8ohquontamunk8h, qut ken, newutch ken ummittamwussoh: uttoh woh nuttin ussen yeu mishe matcheseonk, kah matcheneheon GOD?
39.10 Onk n$nih, kon8nont Josephoh asekesukokish, matta 8namptauoh nesi[n]át, asuh wetomonát.
39.11 Onk n$nih, yeu aquompak Joseph petutteau wetuômut, ussu wutusseonk, kah matta wosketompaun8h ne wetu.
39.12 Onk wutt[a]nnuh, wuthogk8wonganit, n8wau, neesintuh kah ponohteau wuthogk8onk ut wunnutcheganit, kah wussemo, kah [s]ohwushau.
39.13 Onk n$nih, nag nukkodtum wuthogk8onk ut wu[n]nutcheganit, kah sohwushau.
39.14 Kah wehkomont wosketompuh ut wekit, kah ukkinn8nuh nahog, naum8k, pas8au Wuthebrewoh kutéiontuhkonukqunnanônut: nuppetukunk kod nesinhog, kah nummishont8wam.
39.15 Onk n$nih, n8tog nummishont8waonk, kah mauon, neit nukkodtumunk wuthogk8, kah wussemo, kah sohwushau.
39.16 Onk ne ponamun wuthogk8onk na en uppeyauneat wussontimomuh.
39.17 Kah ukken8nuh neyaunag yeush kutt8wongash, n8wau, Hebrew wuttinneum noh paudtiéog, nuppetukunk onk woh nutaiuspunámuk.
39.18 Onk n$nih mashont8waon, kah mauon, kah nukkodjishontamunk wuthogk8, kah sowushau.
39.19 Onk n néh wussontimomuh n8tog ukku(t)t8wongash ummittamwussoh neanont n8wau, yeu nuttinheukqun kittinneum neit ummusquantamóonk nashqunneau.
39.20 Kah Joseph wussontimomuh wunnemunugquoh kah ukkupshagkinukquoh, ne adt ketass8t kupshakkin[a]usitcheg wewépa[p]init, kah na wutappin kuppishagkinau.
39.21 Kah Jehovah wetomau Josephuh, kah wuttinnumau monaneteaonk, kah wuttinnumau ukkitteamonteanittuok nanawunak kuppishagkinnittuonk.
39.22 Kah nanawunuk kuppishagkinnittuonk (p)abuhtanumau Josephuh ut wunnutcheganit wame neh kobshagkinutcheh, neg apitcheg kuppishagkinittuonganit: kah uttoh aséinit na ut yeuoh wuttussen.
39.23 Kah nanaunuk kupishagkinittuonk matta teag nanaihteóou ut agwu wunnutcheganit, newutche Jehovah 8wetomuh, kah ne asit, Jehovah 8nteauun.
40.1 ONk n$nih mahche yeu nag wuttattam[ó]onk sokanmáont ketass8tam8 ut Egypt, kah petukqunungash apwouont matcheneheáog wussomtimom8uh ketass8toh ut Egypt.
40.2 Onk Pharaoh muskquanumoh neswe wutannohsueneumoh; piahquttume sokenumunutche wuttattamôonk, kah piahquttumwe petukqunneganohkauont.
40.3 Onk ukkupshagkinuh, wekit askuhwheteaeu mugquomp ut kupshagkinittuonganit ne adt Joseph wehwepapissit.
40.4 Kah askuhwheteaeu mugquomp wutahtuhshonuh Josephuh, kah wunnannaheuh, kah paswe in kuppishagkinausuog.
40.5 Onk nag nukquomwog unnukquomuonk neswe, na neswe unnugquomwog ne nohkog, na neswe neyanunnau wuttam8m8ug unnukquom8onk, sokanumauont wuttattamóonk, kah ahhabwouont petukqunnungash ketass8tamwoh ut Egypt, neg kobshagkinausitcheg ut kuppishagkinittuonganit.
40.6 Onk Joseph uppetukauoh mohtompog, kah ummonuneauoh, kah kusseh kuttumungkunneunkqussuog.
40.7 Onk nat8tamauau Pharoh wutannohsueneumoóh neh wechinneumukqutche wussontimomut wekit, n8wau tohwaj kuttumungkunneungqusseóg yeu kesukok?
40.8 Onk wuttinóuh, nuttinnukquómun unnukquom8onk, kah matta howan nauwuttam8onk ummisham8un, kah Joseph wuttinuh nahog, sunnum matta unneuwuttam8ongash wutch ayeumunóash GOD ut? missohhamaiek nash k8wehquetumánumw8:
40.9 Onk piahquttumwe sokanum wuttattamoónk ummishamaon wuttinnugquomuonk Josephoh, kah wuttinuh, unnukquomunat kusseh wenomwussippog anaquabeh.
40.10 Kah wenomwussippagwut nishwudt cheáouash, kah onatuh kuttumae [k]achégik, onk pishaum8uk, kah chapogquómukish tannegen kesadtéhtaash.
40.11 Onk Pharaoh 8tattamwaitch ohtop nunnutcheganit, kah nunnemunum wenominneash, kah nussénuminash 8tattamwaitchuwut Pharoh, kah nuttinnumau 8tattamwaitch Pharoh ut wunnutcheganit.
40.12 Onk Joseph wuttinuh, yeh nauwuttam88, nishwudt cheouash ne nishikquinogkod.
40.13 Nishikquinogkok Pharoh pish spunnum kuppuhkuk, kah kupponuk ut kutayeuonganit, kah pish kupponam 8tattamwaétch Pharoh wunnutcheganit neyanayéop, wonk sokanumauádt 8tattamóouk.
40.14 Qut (n)aumánumeh wunnayean, kah kittumonteanumeh k8wehquetumoush, kah weadtimeh ut Pharohut, kah sohh8wusseh yeu wutch wetuómut.
40.15 Newutche wunnamuhkut nen komm8tinna nuhhog wutch ohkit Hebrewsut, kah wonk matta toh nutussen onk nupponukqun(n)aóont yeu ohkeonukqut.
40.16 Piahquttumwe ahabpwodt petukqunegash nag nauwuttam8onk wunnegen, unnau Joseph, nen wonk nuttinnukquom, kah kusse[h(tm) s(c)h]winash wompin8tash nupuhkukqut ohtaash.
40.17 Noh wesket ohtag wame nish$noh n$nih apwae mechuo[n]gash wutche Pharoh: kah psuksesuk ummechinaôash wutch man8tut, nuppuhkukqut.
40.18 Kah Joseph wunnamp8hamau, kah n8wau, yeu nauwuttam88, nishwi[n]ash man8tash, ne nishikquinogkod.
40.19 Nishikquinohkok: Pharoh pish tohshinnum kuppuhkuk wutch kuhhog, kah pish kukkechequabinuk mehtugqut, kah psuksesuk pish mechwog k8weyaus wutch kuhhagkat.
40.20 Onk n$nih nashikquinukok Pharoh adt nekis, mishadtupweheau wame wuttinneumoh, kah tohshinum uppuhkuk piahquttuk sokanumun wuttattamoonk, kah piahquttuk apwon pétukqunungash k8wutche ut wuttinneumut.
40.21 Onk nompashau Piahquttumunutcheh sokanumun wuttattamóo[n]k ut wussokanum8onganit wonk, kah ponanumauau wuttattamwaitch Pharoah wunnutcheganit.
40.22 Qut kechequabinau piahquttumunutche apwon petukqunnegash, Joseph neyane missohhamauop.
40.23 Qut piahquttuk sokanumun wuttattámóonk, matta mehquanumáuou Josephoh, qut 8wannan(u)moh
41.1 ONK n$nih, neese kodtum8k, Pharoh unnukquom, kah kusseh neepau kishke sepuut.
41.2 Kah kusseh na 8munneau sepuut nésausuk tahshuog waunnekutcheg kowas[h]inog, waónuk8og, kah tanadtupp8og wompasquehtu.
41.3 Wonk kusseh onkatogég nesausuk tahsuog wutasukauóuh wutch sepuut, m[a]matchesuog, kah ianáuw[u]ssuog, kah kehchekompaumáog onkatogeh ut kishketuk.
41.4 Kah mamátchissitcheg, kah ianauwussitcheg k8washinog mahchep8og nesausuk adtahs8unutcheh, kah waanogqunutcheh kowashinneah, neit Pharoh t8hkeu.
41.5 Kah wonk koueu, kah nahohtôeu wonk unnukquom, kah kusseh, nesausuk tahshinash missunkquaminneash wutchekinash pasuk ummehtequonkquamit, mogkiyeuash, kah wunnegenash.
41.6 Kah kusseh, nesausuk tahshinash missuhkquamunnémesash wuttuhp8sumunash wutchepwash nahohtôeu sunkukkish.
41.7 Onk nesausuk tahshinash missunkquamenemesash mahchep8og nesausuk tahshinashk missunkquamunash môgagish, kah wanegugish, kah Pharoh t8hkeu, ka[h] kusseh unnukquom8onk.
41.8 Onk n$nih mohtompog wunnashauonguh 8tamehukquinin, kah an8team8 kah wehkomau wame mogkouwaog ut Egipt, kah wame waantamwog neg noh ápitcheg: kah Pharoh wuttinuh nahog wuttinnukquom8onk, qut matta howan 8wodtumauoun Pharoho[h].
41.9 Neit piahquttumwe sokanuk wuttattamóonk ken8nau Pharohoh, kah n8wau nummehquontam nummatcheseongash yeu kesukok.
41.10 Pharoh musquanumop wuttinneumoh, kah nukkupshagkinukup, askuhwheteaeu mugquomp wekit, nen kah piahquttumwe patukqunnunkanehteadt.
41.11 Kah nuttinnukquomun unnukquom8onk nutquttuttipukquae nen kah nagum, nuttinukquomumun neeswe, nean nauwuttam88og unnukquom8onk.
41.12 Onk na nuttit wetomukqunan wuskenin wut-Hebrew, wuttinneumoh askuhwheteae mugquomp, onk numm[i]shamawóun, kah n8wodtumungqunan nuttinnukquom8onganun, naneswe neaunag wuttinnukquom8onk wuttin wódtumun.
41.13 Onk nnih nean wodtumungqueog, onk ne nnih, nen nunnompashit nutannohsuongánit, kah noh ukkechequabinôuh.
41.14 Neit Pharoh an8teamo wehkomon Joseph, kah ukkenupwushanóuh wutch kuppishagkinnittuonganit. kah wunneheau wuhhogkuh, kah ós8wunum wutogk8unash, kah petukauau Pharohoh.
41.15 Onk Pharoh unnau Josephoh, Nuttinnugquomun unnugquom8onk, kah matta howan 8wodtum8un, kah nunn8tam unnehtamóonk papaume ken, unnukquom8onk n8tog, woh 8wodtamun.
41.16 Onk Joseph namp8hamau Pharaohoh n8wau, Matta nen, GOD pish wuttinnumauoh Pharaoh wunnohteae namp8hamáonk.
41.17 Kah Pharaoh unnau Josephoh, nuttinnukquominneat, kusseh nunneepau wussapinuk ut sepuut.
41.18 Kah kusseh, sohhamwog wutch sepuut nesausuk tahsuog kowashinneog waonogk8og, kah tannadtupp8og wompasquehtu.
41.19 Kah kusseh, wonk nesausuk tahsuog onkatogig kowashinog wutasukauóuh nahog n8chumwesuog, ahche mamatchissuog kah iónauussuog neane matta nanauóogig wame ohkit Egipt ummatchissinneaout.
41.20 Onk ianauwussitcheg kah mamatchéssitcheg kowashinog, mahchep8og nesausuk tahsuoh negonshanutcheh wonogqunutcheh kowashinneoh.
41.21 Onk mahchipwóhettit, matta kuhkenaneungqusseog, nah umm8wh8óguh, qut nano (i)an8wussuog, neane neansehetteup, onk nutt8kem.
41.22 Wonk nunnaum ut nuttinnukquominneat, kah kusseh, nesausuk tahshinash missunkquaminash wutchekinash pasukquin[n]u ummehtugquoquamut, matikquai kah wunnegen.
41.23 Kah kusseh, nesausuk tahshinash missunkquamunnemesash uhp8htaash papéequaoúash kah wutohp8sumunash wutchepwosh, nish ohtóe sonkukish.
41.24 Onk papéequaugish missunkquaminash mahchipp8og nesausuk tahshinash wáonegugish[,] onk yeush nuttinnonnaoash pauwauog. qut matta howan n8wodtumunk8unash.
41.25 Onk Joseph unnau Pharaohoh: wuttinnugquom8onk Pharaoh pasukquinnú8, GOD kuhk8tomauau Pharaohoh toh kodneheunt.
41.26 Nesausuk tahsuog wáonégutcheg kowashinog ne nesausuk tahshit kodtum8, kah nesausuk tahshinash missunkquaminneash nesausuk tahshit kodtum8, unnugquom8onk pasukquinnu8.
41.27 Onk nesausuk tahsuog ónasitcheg, kah mamatchissitcheg kowashinog, ne asukauahetticheh, ne nesausuk tahshit kodtum8 & nesausuk tahshinash mat meechuminógish missunkquaminneash ap8sukish wutchepwóash, ne pish newausuk tahshit kodtumwae mahshagq[u]odt.
41.28 Yeu anog Pharaoh uttoh GOD kod usseit ukkuhk8tomauun Pharaohoh.
41.29 Kusseh, nesausuk tahshit kodtumwae pish mussegen panuppu wame ohkit ut Egipt
41.30 Onk na pish wuttit waépin nesausuk tahshit kodtumwae mahshagquodt nahohtôeu, kah wame ne massegik pish wananatamun ut ohkeit Egipt, kah mahshagquodt pish matchehteau ohke.
41.31 Kah missegen matta pish wahteoôun ut ohkit newutche mahshagquodt ne asuhkog: newutche pish uhqunneunkquodt
41.32 Onk newaj unnukquom8onk nees8wudt ut Pharaoh neesit nompe, newutche ne GOD ummenuhke nanashwetamun, kah GOD teanuk pish wutussen.
41.33 Newutche yeuyeu Pharaoh natinnewhonch wosketompuh waantamunnutcheh, kah nópwónutcheh, kah piahquttumwahheonch ohkit Egypt,
41.34 Pharaoh ussitch, kah ann8nonch piahputtumunutche ne ohkit, kah nemunnumohet[t]ich napanna adtahshit chippag ut ohkeit Egypt, nesausuk tahshit kodtumwae ne masegik.
41.35 Kah mohmounumóhettich wame meechum yeush nesausuk adtahshinnu8ukish kodtum8ash paóm8ugish: kah wadchanumohettich weatchimineash, ut agwe wunnutcheganit Pharaoh, kah wadchanumóhettich meechum ut otanahtu.
41.36 Kah ne meetsuonk pish auánumo(n) wutch ohke, wutche nesausuk tahshit kodtumwae mahshagquodt, ne pish adtinag ut ohkeit Egypt, ishkont ne ohke pish nehtauun nashpe mahshagquodt.
41.37 Onk ne wunnegen ut wuskesukqut Pharaoh, kah wuskekesuk8out wame wuttinneumoh.
41.38 Pharaoh unnau wuttinneumoh, Sun woh kenamheamun wosketomp yeuoh neáne, wunnashaunit8moh GOD uttoh apehtauoncheh?
41.39 Kah Pharaoh unnau Josephoh, Newutche GOD kukkuhk8tomunk, matt[a] howan wuttinnupwóun kah waantam8un netatuppe ken.
41.40 Ken pish kuppiahquttum wame neek, kah neaunag kuttinn8waonk wame nummissi[n]ninneumog ne pish unneu nanawunnóneau, webe ut nutappuonganit nen kutánue missugkenomsh
41.41 Onk Pharaoh unnau Josephoh, Naush kuppiahquttumwahush wame ohke Egypt.
41.42 Onk Pharaoh kodtinum uppethennutchab wutch wunnutcheganit, kah upponumun Joseph wunnutcheganit, kah wu[t]hogk8unúhkouh hogk8ánash, kah golde pemunneat wunnompuhqunuh.
41.43 Kah wunnayeumukquhheuh nahohtôeu tatuppequanumuk ne ohtunk kah wuttauatonqussuog ut anaquabenit appesetukqussun8k & nananumwaheau wame ohke Egypt
41.44 Kah Pharaoh unnau Josephoh, Nen Pharaoh, matta pish howan koshkomme tahshinum8 wunnutcheg asuh wusseet ut wame ohkit Egypt.
41.45 Kah Pharaoh ussowenau Josephoh, Zaphnath-paan[e]ah kah 8mittamwussissekauoh Asenath wuttaunoh Potipher Sephausuaénue Sontim ut On: kah Joseph sohham en wame ohkit Egypt.
41.46 Onk Joseph nishwinchage kodtumwohkom ne nepauut anaquabit Pharáoh ketass8t ut Egypt: kah Joseph sohham wutch anaquabit Pharaoh, kah pannupwushau wame ohkit Egypt.
41.47 Kah nesausuk tahshit kodtumwae masegik ohkeit, wutchegen yeanitchanash.
41.48 Onk mukkinum wame meechum nesausuk tahshit kodtumwae, nish ohtagish ohkit Egypt, onk wadchanum mechuonk ut 8tanahtu: mamechumuk ne ohteakonit waéenu nishnoh otan, ne wunnompe wadchanumun
41.49 Kah Joseph mohmounum weatchiminneash onatuh nagunt ut kishke ketahhannit muttae m8cheke, onk na pajeh ahque waogketamug, newutche matta woh woogkeetamm8un
41.50 Onk Joseph neeswekheau wunnaumonuh, asq ma(sh)agquodtinn8g, yeuh Asenath wuttaunoh Potiphar nohtompeantogóe Sontim On, neekitteauo(n)cheh.
41.51 Kah Joseph wuttissowenuh mohtommegheoncheh Manasseh, newutche GOD n8wanantamwahuk wame nussauunnum8onk, kah wame n8sh wek.
41.52 Kah nahohtôeu wuttissowenuh Ephraim, newutche GOD nummishummeechummehuk, ut nutúhquónamuneat.
41.53 Onk nesausuk tahshit kodtúmwae masegik uish aunagish ut ohkit Egypt mahtshunk.
41.54 Onk nesausuk tahshit kodtumwae mahshagquodt n8che peyaum8og, ne an8wop Joseph, kah mahshagquodt wame wutohtimóneat, qut wame ohkit Egypt petukqunnegennu8.
41.55 Kah mahshagquok ohkit Egypt, missinninnuog mauunnitteauog Pharaohoh wutch petukqunneg, kah Pharaoh unnau wame wut-Egyptianeuh, ongq Josephut, uttoh anukque[ô]g ne ussek.
41.56 Onk mo mahshagquodt wáme woskeche ohkit, kah Joseph woshwunum wame ouwanumwe wetuômash, kah matiminneamau wut-Egtianeoh, kah nano mishe mahshagquodt ut ohkit Egypt.
41.57 Kah wame wutohtimoineash peáonáog Josephuh ut Egypt attóaog weatchiminneash newutche mahshogquodt missi ut wame wutohtimóneat,
42.1 ONK Jakob nag weatchimi[n]nu8 Egipt, Jakob unnau wunnaumonuh, toh wutch mohmaununeáadteóg,
42.2 Kah n8wau Kusseh, nunn8tám wea[t]chiminnú8 ut Egipt, na w8msuun8k, kah attóanshinnean na wutch, onk woh nuppomantamun[,] kah matta woh nupp8mun.
42.3 Onk piukqussuoh wematoh Joseph woumssuog en Egipt, attóaog weatchiminneash.
42.4 Qut Banjamin Joseph wematoh, Jakob matta ummoncheaheuh weeche wematoh, newutche n8wau, ishkont pagquodcheh woh woskehtowonk mussuhkunk
42.5 Onk Israel wunnaumonuh peyaog weechepeyomáog attóanit jeh weatchiminneash newutche mahshagquinneun ut ohkeit Kanaan.
42.6 Onk Joseph nanánuwaen ne ohkeit, kah noh anummaont wame missinninnuh ne ohkeit, onk Joseph weematoh peyaoh, kah nauwaéog ut anaquabit, wuskesuk88ash en ohkit.
42.7 Onk Joseph nâau wematoh kah 8waheuh, qut penuwohteéheuh wuhhogkuh nah wutchéh, kah umm8m8squop wannuh nahog, kah noh wuttinuh tohnoh k8mw8? kah nag n8waog ohkeit Kanaan nutadtaómun mameéchimug.
42.8 Onk Joseph waheau wematoh, qut nag matta 8waheóuh.
42.9 Onk Joseph mehquontam wuttinnukquom8ongash nah ánukquomwehtauwomp, onk neh wuttinuh, kenaau kenatauaheámw8 k8che peyaumw8 n8chumwénamúnat ohke.
42.10 Kah nah wuttinôuh, matta nussontimom, qut nutadtaómun meechum kuttinneumog peyaog.
42.11 Nenaw[u]n wame wunnaumonuh pasuk wosketomp, nussampweusseaenunneu8mun, kittinnèumog matta natauwohho8og.
42.12 Kah wuttinuh nahog, matta, qut onk woh kenaumw8 wunn8chumwesuonk ohke newajeh peyáog.
42.13 Onk n8waog kittinneumog nabo neesu wemattittuog, wunnaumonuh pasuk woskétomp ut ohkeit Kanaan, kah kusseh, muttásons weecheninneumau n8shunónuh yeu kesukok, kah matta pasuk8.
42.14 Kah Joseph wutt[á]nuh nahog, newadcheh unnunog kenatauahômw8
42.15 Yeu k8ch pish qutchehetteanéau, ash pomantog Pharaoh, matta yeu pish k8ch sohham8unneau, toh kô neit peont kemat8 peissisit.
42.16 Ann8n8k pasuk keenaau, kah neemskauonch kemat8oh, kah kenaau pish kupshagkinitteaumw8, onk woh kukutt8wongash qutchehteanash, toh kuttin wunnomwaenuinneau: asuh ash pomantog Pharaoh, wunnamuhkut kenatauahomw8.
42.17 Onk nah ummoeu kuppishagkinuh nishikqunne.
42.18 Onk Joseph wuttinuh nashikquinukok, Yeu ussek, kah pomantam8k, nukqush GOD.
42.19 Sampweusseaunuweóg, pasuk kematou weehweepapissich kuppishagkinnúakomukqut, kah monchek, naiyeutam8k weatchiminneash wutche mahshagquodt kekuwóut
42.20 Qut paudtiegk peissisit kematou, nemehkuh pish kukkutt8wongan88ash wunnamuhkuteye8ash, kah matta pish kenupp8m8, kah nag wutusseneau.
42.21 Kah hettuog wunnamuhkut nukkesantamunónus papaume kemattinnon. naumog wunnanompananumóonk ukketeahogkounoh nanompassumunog, kah matta ken8tauóunónup; yeu wajeh yeu ut wohwohkukquianumwéog.
42.22 Kah Ruben wunnamp8hamauoh nahog n8wau, Tohkuh ummat kittinn8mwóus an8waon, ahque matchenéheuk peisses kah matta ken8tiyeumop, newutche kusseh 8sqheonk wonk kodwasheau.
42.23 Kah nag matta wahteauog Joseph 8wohtauoh, newutche wuttinnont8wanumauoh keket8hkanshaenuut.
42.24 Kah quttukkuhquakompau nah wutche kah mau, kah wonk ne unne qushkeu, kah keket8hkauuh, kah neemunau Simeonoh wutch kenugke nahog kah 8weehweepapunoh ut anaquabhettit.
42.25 Kah Joseph an8team8 meechumuhkon man8tash eahchiminneash, kah nish$noh howan wutteauguash ponámun wunn8tat, kah wunnéunnehheuh, kah yeu wuttinheun nahog.
42.26 Kah wussoúwanehéaog assesog eahchiminneash, kah na 8muneau.
42.27 Kah pasuk woshwunnuk wunn8t, assamo[n]t wutassesumoh ahhut adtômuk, naum wutteaguash, newutche kusseh, ohtaash wussadt,
42.28 Kah unnaog wematóuh nutteaug nukqushkinumóntean, kah kusseh ohteau man8taut, kah tehtequnneauwaog, kah wabesuog, hettuog, teaguas yeu GOD anhukqueog?
42.29 Kah peyaonóog 8sh8oh Jakoboh, ut ohkit Kanaan, kah ummishamáuneau wame ne aspunánit, n8waog.
42.30 Wosketomp noh Sontimáit ná ut ohkét numm8m8squopwoaonukqun, kah unnantam nunnadtauahomun neut ohkit,
42.31 Kah nutténóun nussampweusséaneumun, matta nunnátauaheámun.
42.32 Nabo neese wemattittimun, wunnamonuh n8shun, pasuk8 mátta, kah peissisit apeu yeu kesukok n8shinónut, ohkit Kanaan.
42.33 Kah wosketomp Sontimait ne ohkit nuttugqun, Yeu ut pish waut toh an sampweusseaenueóg, nukkonn8k pasuk kemattou, kah nemunnum8k meechum newutche mahshagquodt kekewóut, kah monchek.
42.34 Kah paudtiegk peissisit kemattou, nei[t] woh n8wahteaoun. matta kenatauwaheaumw8, qut kusampweusseaeneumw8, neit pish kittinnumánumw8 kematou, kah pish anaqushaumw8 ut ohkit.
42.35 Onk n$nih sequnnumohettit wunn8taóash, kusseh nishnoh howan wutteauguash weesquabesuash wunn8taut, kah namohettit weesquabesuash nag kah 8sh8oh wabesuog.
42.36 Kah Jakob wut8shin wuttinuh nahog, keneemunnumaiimw8 nunneechanog, Joseph ayóhquobé[u]p, kah Simeon ahquoppu, kah wonk keeneemunumw8 Benjámin, wame yeush nutayeuqunásh.
42.37 Kah Reuben ken8nau 8shoh, n8wau, pagwas neesuog nunnáumonuk, matta paudtauunn8n: pon nunnutcheganit, kah pish wonk kuppaudtauúnun.
42.38 Kah n8wau, nunnaumon matta woh k8wechauk8, newutche weematoh nupp8oh, kah qut nagum nussu nukkonnou, wosketóonk peyaónukqut ne aont, neit pish kuppaudtomw8 n8wompuhquou neuantamonganit pajeh weenohkit.
43.1 ONk mishe mashagquodt ne ohkeit.
43.2 Onk n$nih mahchipwehettit weatchiminneash nish wadtahetteupash Egypt, 8shuoh wuttugk8oh, wonk monchek, kah meechumemesuhkoiinnean.
43.3 Kah Judah ukken8nuh, wuttinuh, wosketomp chekeyeuwae chekeyeuop, n8wop matta pish kenaum8mw8 nuskesuk, matta weechogk8ôg kematt8.
43.4 Weeche moncheaheog nemattin hon nummonchemun, kah kummeechumuhkauunumun,
43.5 Qut matta moncheáheog, matta n8wómussumun, newutche wosketomp nuttugqunónup, matta pish kenaum8mw8 nuskesuk, matta kematt8 weechau[ô]óg.
43.6 Kah Israel n8wau, tohwutch ne in matchenéheóg, kittinnomw8 wosketomp n8wemattimun?
43.7 Kah n8waog, wosketomp nat8tomoe nunnat8tomunkqun nuttinnetuwonganun, kah nuttinonkum[ó]nónuh, n8wau, sun k8sheu ash pomantam? sun k8wemattimw8? kah nuttinnonnônup neyaunag yeush kutt8wongash; sun woh nuppahke waémun, woh nuttugk8onganun w8msuun8k kematou?
43.8 Kah Judah unnau Israeloh 8shoh, moncheah wusken weeche nen, kah nepaumun kah nummonchemun, onk woh kuppomantamumun, kah mat woh kenupp8mun, nenawun, kah ken, kah wonk kuppiessésumunónog.
43.9 Nukkinuhtúhsuansh nuhhogkuh, ut nunnutcheganit pish kuttit natauwompam, matta paudtauun8un, káh matta ponóog anaquabean, neit wutchimuneach micheme.
43.10 Newutche matt p[a]hteséog, wunnamuhkut woh nunneesit omôhchemun.
43.11 Kah 8shuoh Israeloh wuttugk8oh, ne n$nag, yeuyeu yeu ussek, neemunnumok wunnummeechumash yeu ut óhkeit, ut ken8taôut, kah monchatohk wosketomp ne mag8onk, ogguhsemese balm, kah ogguhsemese honey, spices, kah myrhe padteateaminash, kah almonsash.
43.12 Kah neese chippinumok teaguash kenutchégan8wout, kah teaguash nish wonk paudtauogkupash ut wussadt man8tadt, wonk monchadtau8k ut kenutchegan8wout, paguodcheh toh k8wanatamunáous.
43.13 Kah nemun8k kemat8, kah neepau8k, wonk na ongq wosketompaut.
43.14 Kah wame masugkenuk Manit monanumuk8k ut anaquabit wosketomp, onk woh na 8mheuh onkatuk kematou, kah Benjamin: kah nen, wanneheog nunneechanog n8wanhe[a]og.
43.15 Kah wosketompaog neenunmunwog (1: neemunnumwog) ne mag8onk, kah neese chippunnumwog teaguash ut wunnutchegan8out, kah Benjamin, kah neepóog, kah womussuog en Egypt, kah neepóog anaquabit Joseph.
43.16 Kah Joseph nauont Benjaminoh nah (8weech)auh unnau nanáwunumunutcheh week, uss8wus yeug wosketompaog nekit, nush8k, kah quaquoshwehtam8k, newutche yeug woh n8weepemukquog puhshaquodt.
43.17 Kah wosketomp wutussen ne Joseph an8wadt, kah wosketomp pas8au wosketompuh Joseph wekit.
43.18 Kah wosketompaog wabesuog, newutche pas8óog Joseph wekit, onk n8waog, newutche teaguash qushkem8ugk[u]pash ut man8taut weske nuppethúunnitteamun, onk woh 8m88 k8woshhik8onganun, kah wonk woh kenuhkukkongqun, kah woh k8ch missinnáinnean, & nutassesumunnonog.
43.19 Onk pas8sukauwaog nanawunuk Joseph week, kah ukkeket8hkauóuh ut squontamut wetuomut.
43.20 N8waog, woi nussontimom wunnamuhkut nuppeyaumunónup weske adtauónat me[t]suonk
43.21 Onk n$nih payôog ahhut adtaomuk, n8wôshwunumúmun nunn8tanonash, kah kusseh nish$noh pasuk wutteaguash ohtaash wussadt, nutteagunnonash nenanaidtahshékup, kah wonk nuppaudtinnaonash ut nunnutcheganonut.
43.22 Kah onkatoganash teaguash nuppaudtomun ut nunnutcheganonut adtôonat mechum, matta n8waónan howan ponug nutteagwunonash nunn8tanonut.
43.23 Onk wuttinuh wunohteagk, ahque wabesek, kummanitt8mw8, kah ummanitt8moh k8sheu kittinnumunk8 nompakou ut ken8taóut, nutahtop kutteag8óash: onk paudtauau Simeonoh.
43.24 Kah wosketomp pas8au wosketompuh Joseph wekit, kah wuttinnumauh nippe, kutchessitóog wusseetoash, kah assamau assesoh weatchimineash.
43.25 Kah quaguoshwunumwog mag8onk peyont Joseph puhshaquódt, newutche n8tamwog na mos wuttit meechineau petukqunneg.
43.26 Kah Joseph paont wekit uppaudtauôuh mag8o[n]k ne ohtag wunnutcheganóut, ut wetuômut, kah wunnauwaéihtauóuh en ohkekontu,
43.27 Onk wunnat8tomauoh nah 8nohteaongan8, kah n8wau, 8nohteau k8sh8 kutchise noh kón8nog[?] ashpomantam?
43.28 Kah wunnamp8hamauoh. kittinnum n8shun pompomantam, kah nauânumwog uppuhkuk88ash, kah quehtianumóuh.
43.29 Onk spuhquaeu, kah naau wematoh Benjamin, ohkasoh wunnaumonuh, kah n8wau, yeuoh peissisit kematou, áseogkup? kah n8wau, GOD monanumukqush nunnaumon.
43.30 Kah Joseph kenupshau, newutche wunohteahteanumuh wematoh, kah natinneham toh woh adt mo8g, kah petutteau negohkouit, kah ne wuttitmauun.
43.31 Kah k[u]tchissittau wuskesuk, kah sohham kutchétaméhheau wuhhogkuh, kah n8wau, wunnech8teagk.
43.32 Kah wutchippechohkauouh, kah nag wonk chippu, kah wutegiptianeog neh wehpumugqutcheh chipp8npwunôog newutche wutegiptianeog matta woh wepumauoog Hebrewsoh, newutche ne wutóhquontamunneau Egyptianeog.
43.33 Onk appuog anaquabit, mohtomegit neaunag ummohtommegitteau8ouk, kah peisissit neaunag uppeississuonk, & wosketompaog monchanittuog.
43.34 Kah nemunnum, kah wutassamoh nahog wutch ânaquabit, qut Benjamin assamâonk napanna tahshit tahshinnú8 neadtahshinnu88g nagog, & wutattamwog & 8wechetukquasum8m8uh.
44.1 KAh an8nau piahqutumunutcheh week, n8wau, petaush wunn8taóut wosketompaog mechum, ne woh adtashinashpehettit, & nishnoh howan wutteaguash ponsh wussadt man8taut.
44.2 Kah ponsh n8tattattamwaidj, silvere wuttattamwaidj wussadt man8taut peississit, kah wutteauguash wutch weatchéminneash, onk ne wutussen, ne an8wadt Joseph.
44.3 Adchewompog wosketompaog moncheáheóog, nagumau kah wutassesum8uh.
44.4 Kah sohhamwehettit wutch otanat, kah matta nôussúhhetteg Joseph unnau piahquttumunutcheh week, Neepaush wunnaumatuhkau wosketompaog, kah mattan adt us, Toh wutch onkquatuhseóg wutch wanegik machuk?
44.5 Sun matta ne wadtattamwohtunk Nussontimom? onk ne nash[p]e wunnamuhkut ukqutchteaun kummatche matchesemw8 neáséog
44.6 Onk ummattanoh, kah yeush wuttinnonash kutt8wongash.
44.7 Kah wuttinóuh, Tohwutch n8wadt nussontimom yeush kutt8wongash, nó8sukkoiitch ne kéttinneumog woh asehettit ne yeu aunag.
44.8 Kusseh, teaguash nish maskomagkupash wussadt man8tadt, nuppaudtunánonash wonk, wutch ohket Kanaan, newutche ut toh woh nutti(n) kumm8tnan wutch kussontimom weekit silver asuh gold?
44.9 Kittinneumog uttoh adt namehteauan nuppitch, kah nenawun wonk Nussontimom ummissinnômoh.
44.10 Kah n8wau, Yeuyeu nnaj ne an8waog, howan noh mehqunohkouut, noh n8tinninneumun, kah kenaau woh matta k8chumitteaneau.
44.11 Neit teanuk n8kinnumwog nish$noh pasuk wunn8t, en ohkekontu, kah nish$noh pasuk woshwunnum wunn8t.
44.12 Kah nat8nohteau, & n8tattinehteau ut mohtommegitteaut, kah ut ohquodtinneohteau peississitteaut, kah wuttattamwaitch namehteoun ut Benjamin wunn8taut.
44.13 Neit nehnegukkomwog wuthogk8unóash, kah nishnoh pasuk wuss8aneheau wútassumoh, kah qushkeog en otanat.
44.14 Kah Judah kah wematoh peyaog Joseph wekit (newutche ash noh appu) onk penushaog ut anaquabenit ut ohkekontu.
44.15 Kah Joseph wuttinuh nahog, Tôh usseonk yeu aseog? sunnummatta kuttenantam8mw8. nen yeu ánusse, woh wunnamuhkut nukqutch[t]eoun?
44.16 Kah Judah n8wau, Toh woh nussim nussontimom? toh woh nuttin keket8hkóun? asuh uttoh woh nuttin pahkheonan nuhhogkanonog? GOD namehteau ummatcheusseongan8 kittinneumog, kusseh, nenawun wuttinneumoh nussontimom nenawun, kah noh mehqunókouut wuttattamwaitch.
44.17 Kah n8wau, Nô8sukkongquttei, yeu woh nuttussen, wosketomp wunnutcheganit ádt namehteomuk wuttattamwaitch noh woh nuttinneum, qut kenaau wunohteae monchek en k8sh8wóut.
44.18 Neit Judah uppas8sukauoh, & n8wau, Woi nussontimom, kittinneum k8wehquetumaush ket8hkaj kutt8wonk ut wuhtauogkut nussontimom, kah ahque kummusquantam8onk chikoswonch kittinneumoh, newutche kuttatuppeyeu Pharaoh.
44.19 Nussontimom nat8tomauau wuttinneumoh n8wau, K8t8shimwou? asuh k8wemattimw8?
44.20 Kah nuttinnomunnonup nussontimomun N8wut8shimun kutchisse, kah mukkies ut ukkutchisuunneat, pejssissu, kah wematoh nupp8oh, kah noh nussu nukkonau okasit, kah 8shoh womonuk.
44.21 Kah kittinomp kittinneumog, Paudtiegk noh, onk woh nunnau.
44.22 Kah nuttinnomunnónup nussontimom, Wusken matta woh nukkonaou 8shoh, newutche nukkonnont 8shoh, woh nupp8oh.
44.23 Kah kittinomp kittinneumog, qut matta pajeh weechauóg peissisit kematou, matta woh wonk kenaumw8 nuskesuk,
44.24 Onk nnih paôog kittineumut n8shunónut nuttinnonnanónupash ukkutt8wongash nussontimom.
44.25 Kah n8shun n8wop, Wonk monchek adtôanshinnean meechumemes.
44.26 Kah nussimunnonup, Matta woh na nuttin w8msumun, qut weechauogkut peissisit nemattin, ne nuttit wómussinnean, newutche matta woh nunnaum8mun wuskesuk wosketomp, qut neit weechauogut peissisit nematin.
44.27 Kah kittinneum n8shun nuttugqunnónup, K8wahteauunneau nummittumwos neesweekitteunk;
44.28 Kah pasuk8 sohhupan wutch nuhhogkat, kah nussip Wunnamuhkut s8kshanoi, kah asq wonk nuppaj nâóun.
44.29 Onk yeuoh wonk neemunnumaiyêóg wutch anaquabeh, kah wosketuk, pish kuppaudtomw8 n8wompohquounash neuanatamunat pajeh wenohket.
44.30 Newutche yeuyeu peyóon n8shut kittinneumut, kah wusken matta weechógk8og (uppomantam8onk weesquabesik uppomantam8onganit wuskenin)
44.31 Pish nnih nag matta wuskén n8weechógk8un, onk woh nupp8, onk kittineumog woh paudtóog 8wompikquounash kittinneum n8shun neuantamunat pajeh weenohkeit.
44.32 Newutche kittinneum nukquoshómuouheónapoh wusken en n8shut, nussip, matta paudtauunnóun, neit pish n8chumittean n8shut micheme.
44.33 Newutche yeuyeu k8wehquetumoush nen kittinneum nompappitt[o]i wutch wusken ummissinomitch nussontimom, kah wusken weechauonch wematuh.
44.34 Newutche uttoh woh nuttin ón n8shut, kah wusken matta weechógk8un. ishkont páguodche nunaum machuk nuhkuhkongqut n8sh.
45.1 NEit Joseph n8nanum8 kèhchithón ut anaquabenit wame noh neepanitcheh, kah mishont8wau, nishnoh pasuk sohhaj, onk matta howan wéechekompaumuk8, neit Joseph wahteauwaheont 8wematin n nah
45.2 Kah mishont8wae mau, kah Egyptianéog kah wek Pharaoh n8tamwog.
45.3 Kah Joseph unnau wematoh, Nen Joseph n8sh ash pomantam? kah wematoh n8nanum8oh wunnamp8hamungqunat: newutche wuttamanatamwog ut anaquabit.
45.4 Kah Joseph unnau wematoh, pas8sukiegk k8wehquetumonumw8, kah uppas8sukauóuh kah n8wau Nen Joseph kematou noh mag8ógkup en Egypt.
45.5 Newutche yeuyeu ahque neuantam8k, asuh ahque musquanum8k kuhhogkaóog, ne kummagunneau nuhhog yeu pajeh, newutche GOD nutann8nuk negonáe onk kenaau wadchanumun keteaonk.
45.6 Newutche neese kodtumwáe nôeu ohket ut mahshagquodt kah wonk napanna tahshe kodtumwáe matta pish anaskham8un, asuh kepenum8un.
45.7 Kah GOD nutann8nuk negonáe onk kenaau, woh k8wadchanumaúununáont wunneechan8onk ut ohket, onk woh n8wadchanum kukketeaongan8 nashpe mishe pohquohwhunittuonk
45.8 Nemehkuh yeuyeu matta kenaau kuttann8s8mw8 yeu pajeh, qut GOD, kah nuttayimunk 8shoh Pharaoh kah nanaánuon ut wame wekit, kah piahquttumwaenin pannuppu wame ohket Egypt.
45.9 Kenupshagk kuhkuhquegk en n8shut, kah unnôk Yeu wussin kenaumon Joseph, GOD nupponuk nanánumunat wame Egypt, womusish, ahque maneepau.
45.10 Kah pish k8toht ut ohket Goshen, onk pish kuppas8sukah, ken kah kenaumonog, kah kenaumonog wunnaumonauh, kuf[f]loksumog kah kutherd[s]umog, kah wame ne adtahshekean.
45.11 Kah na kittit assamunun, newutche wonk napanna tahshit kodtumwae mahshag[-]quodt, ishkont kummatch[e]et, ken, kah kek, kah wame ne adtahshekean:
45.12 Kah kusseh, kuskesuk88ash naum8m8ash, kah wuskesukquash nemat Benjamin nutt8n kukkinn8nukumw8.
45.13 Kah pish kuttinnóneau n8sh wame nussohsum8onk ut Egypt, kah wame ne naumógish, kah pish kukkenupushaumw8, kah w8msuáheuk n8sh yeu pajeh
45.14 Kah ompatusin wussittippukanit weematoh Benjamin, kah mau, kah Benjamin mau ut wussittippikanit.
45.15 Kah chipwutt8nopwau wame wematoh, kah na wuttit mauun, kah ompetak wematoh ken8nuk.
45.16 Kah unnehtam8onk n8tunkquodt Pharaoh wekit, n8won, Joseph weematoh peyauoh, onk ne wunnegen ut wuskesukqut Pharaoh, kah wuttinneumoh.
45.17 Kah Pharoh unnau Josephoh, Us kematog, Yeu ussek, wuss8anuhkok kuppuppinashim8m8og, kah ongq ohkit Kanaan.
45.18 Kah neemun8k k8sh8, kah kek8(ó)ash, kah peyaáusek, kah kittinnumáunumw8 ne wanegik ut ohkit Egypt, kah pish kummeechumw8 8weis ohke.
45.19 Kah yeuyeu kuttinit yeu ussek; neemunók wutch ohket Egyp[t] tatuppequanumugish, wutch kuppeissesum8óog kah kummittumwossouóog, kah tahshin8k k8sh8, kah peyonk.
45.20 Kah kuskesuk ahque wuttamhuk wutch kummaumachiyeumash, newutche wame ne wanegik ut Egypt kuttaiheeu.
45.21 Kah wunnaumonuh Israel ne wutusseneau, kah Joseph wuttinnumáoh tatuppequanumugquaash neane wuttinn8waonk Phároh, kah wunnemounúhkauoh wutche wuttaongan8.
45.22 Kah wuttinnumáuh wame nishnoh pasuk8 ôhó(h)s8e hogkumugish: kah Benjaminoh aninnumauau nishwudt pasuk8e kodchuhkí silver, kah napanna tahshit ôhosue hogk8ongash.
45.23 Kah en 8shut yeu wuttinne negonshhuon, piukqussuoh Asses, naiyeutamwog wanegik ut Egypt, kah piukqussuog squoshimwog assesog, naiyeutamwog weatchiminneash, kah petukqunnegénash, kah wunnemauunash 8shoh.
45.24 Kah moncheaheau wematoh, kah moncheog: kah wuttinôuh, ahque musquant[e]g neayoóg.
45.25 Kah kuhuhqueog wutch Egypt, kah peyaog ohkit Kanaan, en Jakobut 8sh8oh.
45.26 Kah wuttinôuh n8waog, Joseph ash pomantam kah piahquttum wame ohkit Egypt: Kah wuttahoh sauanumwoh, newutche nah ma[t] 8namptauoh.
45.27 Kah wuttinnôneau wame ukkutt8wongsh Joseph, ne anukquehetteup, kah naum tatappequanumukquaash, nish Joseph negonshhuacheh, wunnayeumukqunnat, kah wunnashauonk 8sh8oh Jakoboh munuhkesum8.
45.28 Kah Israel n8wau, wamut, Joseph nunnaumon ash pomantam, nunnonche nau ash na nupp8omp.
46.1 KAH Israel Pomushau, kah wame ne adtahshegit, kah peyau Beersheba: kah sephausu sephausuongash en ummanitt8mut 8shoh Isaakoh.
46.2 Kah GOD unnau Israeloh, ut unnám anussuonganit nukonaeu, kah n8wau, Jakob Jakob, kah n8wau kusseh nen.
46.3 Kah n8wau, nen Manit ummanitt8moh k8sh: ahque wabesish k8womussinneat en Egypt, newutche na kuttit ayiméuunun missi wutohtimóin.
46.4 K8weche w8mseumsh en Egypt: kah nen wonk pish wunnamuhkut kukkúhkuhk8unish: kah Joseph pish ponam wunnutcheg kuskesukqut.
46.5 Kah Jakob omku wutch Beersheba, kah wunnaumonuh Jsarel nashpeog Jakoboh 8sh8oh, kah ummukkieseum8oh, kah umméttamwuss8oh, tatuppequanumukkéhtu, Pharaoh ne negonshhuapash wunnayeumukqunat.
46.6 Kah neemunaog neetasu, kah wuttinnetuonganu adt mukkinnumwóhettit ut ohkeit Kanaan, kah peyaog Egypt Jakob kah wame 8skannémuneuh weechôg.
46.7 Wunnaumonuh: kah wunnaumonuh wunnaumonáoh weechóg wuttaunoh, kah wunnaumonuh wuttaun8oh. kah wame 8skannémunneuh nashpeu pas8ôuuh ut Egipt.
46.8 Kah yeush 8wesuongan8ash wunnaumon[u]h Isarel, neg peoncheg Egypt, Jakob, kah wunnaumonuh: mohtommegheonche Jakob Ruben.
46.9 Kah wunnaumonuh Ruben, Hanoch kah Phallu, kah Hezron, kah Carmi.
46.10 Kah wunnaumonuh Simeon, Jemuel, kah Jamin, kah Ohad, kah Jachin, kah Zohar, kah Shaul wunnaumonuh ukkananite mittamwossis.
46.11 Kah wunnaumonuh Levi, Girshom, Kohath, kah Merari.
46.12 Kah wunnaumonuh Judah, Er, kah Onan, kah Shelah, kah Phares, kah Zerah, kah Er kah Onan$nag ut nupp8og ohkit Kanaan. Kah wunnaumonuh Phares, Hezron, kah Hamuel.
46.13 Kah wunnaumonuh Issachar, Tholah, kah Puvah, kah Job, kah Simron.
46.14 Kah wunnaumonuh Zebulon, Sered, kah Elon, kah Jahleel.
46.15 Yeuh wunnaumonuh Leah, neekitteauoncheh Jakoboh ut Padan-Aram, kah Dinah wuttaunoh, wame keteahogkôunoh wunnaumonuh kah wuttaunoh nishwinchagkodtoh kah nishuog.
46.16 Kah wunnaumo[n]uh Gad, Ziphion kah Haggi, Suni, kah Ezbon, Eri, kah Arodi, kah Areli.
46.17 Kah wunnaumonuh Asser, Jimnah, kah Ishuah, kah Isui, kah Beriah, kah Serah ummisses8oh: kah wunnaumonuh Beriah, Chebar, kah Malchiel.
46.18 Yeuh wunnaumonuh Zilpah, Laban anummaompuh Leahoh wuttaunoh, kah yeuh wunnekitteauonuh Jakoboh, nabo nequtta tahsuog keteahogkôanog.
46.19 Wunnaumonuh Rachel Jakob ummittumwussoh, Joseph kah Benjamin.
46.20 Onk nekitteauau Joseph ut ohkit Egypt, Manasseh kah Ephraim, yeuh: Asenath wuttaunoh Potipheroh sephasuae Sontim On, noh wunnekitteauoh.
46.21 Kah wunnaumonuh Benjamin, Belah, kah Bechar, kah Ashdel, Gerah, kah Naaman, Echi, kah Rosh, Muppim kah Huppim, kah Ard.
46.22 Yeuh wunnaumonuh Rachel neekitteauutcheh Jakob, kah wame keteahogkôunog nabo yauog.
46.23 Kah wunnaumonuh Dan, Chushin.
46.24 Kah wunnaumonuh Naphthali, Jachzeel, kah Guni, kah Jezer, kah Sillem.
46.25 Yeuh wunnaumonuh Bilhah, Laban anummaompuh Racheloh wuttaunoh, kah yeuh wunnekitteauonuh Jakoboh, wame keteahogkôunog nesausuk tahsuog.
46.26 Wame keteahogkóunog weeche peyamoncheg Jakoboh ut Egypt, neh waj sohhamunutcheh wohpéit, qut wonk ummittamwossuoh wunnaumonuh Jakob wame keteahogkóunog, nequtta tahshinchag kah nequtta táhsuog.
46.27 Kah wunnaumonuh Joseph neh nekitteawutcheh ut Egypt neesuoh keteahogkóunoh, wame keteahogkóunog ut Jakob wekit, paoncheg ut Egypt nesausuk tahshinchagkussuog.
46.28 Kah ann8nau Judahhoh negonáe onk nagum, en Josephut, wussampwanumauónat wuskesuk en Goshen, kah peyaog ohkeit Goshen.
46.29 Kah Joseph wauwomunum wuttatuppequanumuk, kah ogquodchuau, nogushkauunat Isareloh 8shoh en Goshen, & quoshagkompau anaquabenit, & nauwohshau et wussittupukanit & mau ut wussittupukanit sepe.
46.30 Kah Israel unnau Josephuh, yeuyeu nuppitti, naumon kuskesuk, newutche ash kuppomantam.
46.31 Kah Joseph unnau wematoh, kah ut 8shoh wekit, nukuhkukquem, kah nuttinnon Pharoh, kah nuttin, nematog, kah n8sh wek neh ohtagup ohkeit Kanaan, nuppeyaônukqun.
46.32 Onk wosketompaog nanashipsaenuog, newutch nag wosketompaog puppinashimwoh ahassamoncheg, kah pas8óog ufflocksumóuh, kah wuthersomóuh, kah wame ne adtahsheghettit.
46.33 Onk pish n$nih Pharoh wekomukqueôg, kah n8wodt, toh kuttéhessemw8.
46.34 Neit woh kussimw8 kittinneumóg noh nanénauwéheoncheg neetahsu wutch n8skenunneanónut, yeu pajeh, nenawun kah n8shunonog, onk woh k8tohtimw8 ohkit Goshen, néwutche nish$noh nahnanouwunont shepsoh, noh ohqánumau ut Egyptianut.
47.1 ONK Joseph paont, kah wuttinnon Pharaoh kah n8wau, n8sh kah neematog, peyaog wutch ohkit Kanaan, kah uff[l]ocksog, wutheardsog, kah wame adtahshekhettit, kah kusséh wutohtuog ohkit Goshen.
47.2 Onk nemunau nawhutch wematoh, napanna tahsuoh wosketompaog, kah quoshagkompaog anaquabit Pharaohoh.
47.3 Onk Pharaoh unnau wematoh, uttíyeu kuttanakausuonk? kah unnaog Pharaoh, kittinneumog nahnánoncheg shipsoh nenawun, kah n8shunônog.
47.4 Onk unnaog Pharaohoh, unneapeyonat ohkeit n8che peyaumun, newutche matta moskehtuun8 wutche neetasuog kittinneumog en ahtauóhettit, newutché mahshagquottuhkequn ohkeit Kanaan, kah yeuyeu k8wehquetúmauúnumun, kittinneumog wutohkhettich okkit Goshen.
47.5 Onk Pharaoh unnau Josephoh, n8wau k8sh kah kematog kuppeyaaunukquog.
47.6 Egypte ohke ohteau anaquabéan, ne wanegik ohke wutokkéh k8sh kah kematog wutohkhettich ohkit Goshen: kah wahteauan nawutch nag nahtuhtonkig, neit nanaunumwáh neetahsu neg wadchanogeg.
47.7 Onk Joseph pethúunau 8shoh kah wunneepaiheuh anaquabit Pharaoh, kah Jakob wunnaunumau Pharaohoh.
47.8 Kah Pharaoh unnau Jakoboh kitteashequinne kodtumwae kuppomantam8onk?
47.9 Kah Jakob unnau Pharaohoh, nuppen8wohteaé kodtum8e kesukodtumash, nequt pasuk8e kah nishwinchage kodtumwae ogguhsesinash kah matchitash kesukodte kodtum8ash nuppomántamoonk, kah asquam peyaumun8ash sahtippomantogkup n8shik, ukkesukodtum8e pen8wohtea8óngán8ash
47.10 Kah Jakob wunnanumau Pharaohoh kah sohham wutch anaquabit Pharaoh.
47.11 Onk Joseph 8tohkeheuh 8shoh kah wematoh, kah wuttinnumauh wutohtuonk ut ohkit Egypt, ne wanegik ohke, ohkeit Rameses, Pharaoh ne an8wop.
47.12 Kah Joseph assamau 8shoh kah wematoh, kah wame 8shit wek, petukqunneg neanussinit peesesoh.
47.13 Kah wanne petukqunnegan8 wame ohkét newutche mahshagquodt ahche tuhkequn, kah Egypte ohke kah Kanaan ohke sauunnumwog newutche mahshagquodt.
47.14 Onk Joseph mukkinum wame teaguas nish$noh ohtagish ohkeit Egypt, kah ohkeit Kanaan wutche weatchimineash nish adtôáhettitcheh, kah Joseph, paudtau teaguash Pharaoh wekit.
47.15 Onk teaguash mahtshaash wutch ohkit Egypt kah wutch ohkit Kanaan, kah wame wut-Egyptianeog peyaunáog Josephoh, kah n8waog, aninnumaiinean petukqunneg, tohwutch woh nupumun ut anaquabean, newutche teaguash mahtshaash.
47.16 Onk Joseph n8wau mag8k keneetasum8ôog, kah kutassamúnnumw8 wutch keneetasum8óog mat w[u]tteag8og.
47.17 Kah paudtauóog wunnetaseumuh Josephuh, kah Joseph wuttinnumauuh petukqunneg wútch horseoh, kah wutch netasue uf[f]loksut, kah wutch netasue ut heardsut, kah wutche assesoh, kah wutassamuh petukqunneg wutche wame netasu, ne kodtum8k.
47.18 Kah ne kodtum8 mahtshunk: kah upeyaunóuh wonk nahohtoeu kodtum8k, kah wuttinouh, matta nutadtahtó8mun wutch nussontimómunônut, nutteagunnonut mahtsháit, kah ahtôongan heardse netsuog nussontimomut: matta teag usque anaquabit nussontimom, qut webe nuhhogkanonog, kah nutohkeinônash.
47.19 Tohwutch woh nupp8og ut anaquabean, nenawun kah nutohkein? attóominnean kah nutohkeán, wutch petukqunneg, kah nenawun kah nutohkenónash n8tinninneumuhkauómun nuhhogganonash Pharóh, & aninnumaiinnean wuskannemuneash, onk woh nuppomantamumun, kah matta woh nupp8mun, kah ohke matta woh tauohtáno
47.20 Kah Joseph taphum wame ohke ut Egypt wutche Pharoh, newutche wut-Egyptianeog mag8og nish$noh howan wutohke newutche mahshagquodt wussohkauoh, kah ohke 8tohkein Pharaoh.
47.21 Kah missinninnuog wutontahshuh en otanat wutch waénu wohkóeu Egypt onk yeaen ongkoue.
47.22 Webe wutohkeeu sephausuenúog matta wutadtaónash, newutche sephausuenuog wutonkquattauon Pharoh, kah meechwog onkquatauaongan8 Pharaoh anumauont, ne 8che matta mag8unneau wutohkemm8.
47.23 Kah Joseph unnau missinninnuh, Kusseh, kutadtaâmunumw8 yeu kesukok, kah kutohkeimw8, wutch Pharaoh, kusseh, yeush wuskannemuneash wutche kenaau, kah pish kutohteuhkontàmumw8 ohke.
47.24 Onk pish n$nih, ne kepenumóg, pish k[i]ttinnumaomw8 napanna adtahshik chippag Pharaoh, kah yau[u]dt chippag kutohtinneau wutche wuskannemunneash ut ohteakonit, kah wutche kummetsuongan8, kah neg noh apitcheg kekuóut, kah meechum wutche kenechan8óog.
47.25 Kah n8waog kuppomantamwahimun wussikkitteahitteadtuh anaquabit nussontimom, kah nenawun wuttinneumoh Pharoh
47.26 Kah Joseph ayim naumatuonk, yeu pajeh kesukok wame ohkeit Egypt, napanna adtahshit chippag Pharaoh wutahtauunat, webe nag nussu sephausuenuog wutohkem8 matta wutahtauónash Pharaoh.
47.27 Kah Israel wutohtu ohkit Egypt, ut ohkit Goshen, kah ahtóog naut, kah mishe meechummuog, kah muttaáwog m8cheke.
47.28 Kah J[a]kob pomantam ut ohkit Egypt nabo nesausuk tahshe kodtumwae, neit mamusse uppomantamóonk Jakob, nequt pasuk8e kah yauunchag, kah nesausuk tahshinchag kodtumwae.
47.29 Kah ahquompi pas8tshám8 Israel m8che wunnupp8onk, kah wehkomau wunnaumonuh Joseph, kah wuttinuh, Yeuyeu namehteauon kitteamonteanittuok ut anaquabean, k8wequetumoush ponsh kenutcheg agwe neehquaut, kah womoausue kah wunnamuhkutée unnehhe, ahque p(o)sekineh k8wehquetumoush ut Egypt.
47.30 Qut n8weeche sepsum8m n8shog, kah pish kussohh8wuneh wutch Egypt. kah posekineh nag upp8sekinetue ayeuongan8óut, kah n8wau, Pish nutussen ne an8waan.
47.31 Kah n8wau chadchekeimeh, kah wutchadchekeimoh, kah Israel nauaeu ut wutappuhquassum8unit.
48.1 ONk nnih, mahche yeu nnag, kah unnàu Joseph, kusseh k8sh mahchinau: kah neemunau neeswe wunnaumonuh weeche nagum, Manasse kah Ephraim.
48.2 Kah unnau Jakob kah n8wau, Kusseh, kenaumon Joseph kuppéyaónuk, kah Israel menuhkheau wuhhogkuh, kah appu wutappinnneat.
48.3 Kah Jakob unnau Josephuh, GOD wame manuhkesit. nunaeihteunk ut Luz út ohkit Kanaan, kah n8nanumuk.
48.4 Kah nuttinuk, Kusseh. kummishhesh, & kummittahesh kah kuttinnummoush madtauánukeg missinninnuog, kah kuttinumauunnun yeu ohke, kah en k8skannemuneut nahohtóeu ken, micheme wutohtuonk.
48.5 Kah yeuyeu, neesuog kenaumonunk Ephraim kah Manasses, neekheadcheg ut ohkit Egypt, asq peyaaun8un ut Egypt, nag n[u]ttaiheog neyane Reuben kah Simeon, pish nuttaiheog.
48.6 Kah keneechanog neekheadcheg nahohtóeu onk nagoh. neg pish kuttaiheog 8wesuongan8 wemat8oh, ne pish hennonau ut 8tohtuongan8óut.
48.7 Onk nen, wômon Padan, Rachel nupp8 kishke nen, ut ohkit Kanaan, ut may=ut, pas8cheyeu8uk Ephrath: kah na nupposekinan ummayut Ephrath, ne Bethlehem.
48.8 Kah Israel naau wunnaumonuh Joseph, kah n8wau. howanig yeug?
48.9 Kah Joseph unnau 8shoh, neg nunnaumonunk GOD anumaiitcheh yeu ut, kah n8wau, neg paudtah, kah n8nanumóog.
48.10 Kah wuskesukquash Israel tuhkequnash newutche mat tauntamôonk: matta naum8: kah uppas8che paudtauónuh, kah wutchipwutt8nápo, kah úkkinuh.
48.11 Kah Israel unnau Josephoh, matta nuttenantam8 woh nunnaum keskesuk, kah kusseh, GOD nunaumwahuk k8skannemuneoh wonk.
48.12 Onk Joseph wussohwhunoh wutch weehquaut, kah nauwanum wuskesuk en ohkekontu.
48.13 Kah Joseph wunneese nemunoh, Epharaimoh wuttinnohkóunét, nogqueu ummenadcheanit Israeloh, kah Manasses ummenadcheanit, nogque wuttinnohkóunit Israeloh, kah uppas8che paudtauunoh.
48.14 Kah Israel summagunum wuttinohkou kah upponamun Ephraim uppuhkukqut, kah noh peississu, kah ummenadchu Manasses uppuhkukqut: waantamwe unninum wúhpittenash newutche Manasses mohtommegit.
48.15 Kah wunnanumau Josephoh, kah n8wau, noh Manit anaquabenit n8shog Abraham kah Isaak pomushópaneg, noh Manit sohkomónukqueomp, nó utt8che nen, yeu pajeh kesukok.
48.16 Noh Angel pohquohwhunugqueh wutch wame matchitut, wunnanumonch wuskenésoh: kah n8wesuonk ussowéshettich, kah 8wesuongan8 n8shog Abraham, kah Isaak, kah unnummonáhettéch onatuh namohsut ut nashaue ohkit.
48.17 Kah Joseph nag 8shoh wuttinohkou ponamwoh Ephraim upuhkukqut, ne matchit ut wuskesukqut, kah toshinum 8shoh wunnutcheg, wutontataúunat wutch Ephraim uppukukqut, en Manasses uppuhkukqut.
48.18 Kah Joseph unnau 8shoh, ahque ne naj n8sh, newutche yeuoh mohtommegit, ponsh kutinohkou uppuhkukqut,
48.19 Kah 8shoh matta wuttápeneaum8un, kah n8wau, n8wahteauun nunnaumon, n8wahteauun, n noh pish wonk missinninneu8, kah noh wonk pish missugken: qut wunnamuhkut. wesumussoh pish anue missugkenwoh onk nagum, & 8skannemunneoh pish muttaánit wutohtimoneash.
48.20 Kah nah 8nanumoh ne kesukok, n8wau, Ut kuhhogkat, Israel pish wunnanumau n8wau, GOD unnéhikqush onatuh Ephraim kah onatuh Manasses: kah negonohshau Ephraimoh onk Manassesoh
48.21 Kah Israel unnau Josephoh, Kusseh nunnup: kah GOD k8wetomuk, kah pish kukquehchuwunukou en wutohtuóut k8sh8wóut.
48.22 Onk nen kittinnumaush nequt chippai ánue onk kematog, ne amaunum wutch wunnutcheganit wut-Amorite, nashpe nuttogkodteg kah nutahtomp.
49.1 KAh Jakob wehkomau wunnaumonuh, kah n8wau, Moiék kummishamauunnumw8 ne pish ashpunnáog ogkomaeu kesukodtash.
49.2 Moiék kah n8tam8k kenaau wunnaumonuh Jakob, kah kukkeitók Israel k8sh8.
49.3 Ruben, ken mohtomegheog, nummenuhkesuonk, kah adt kutchssik nummenuhkesuonk, 8netue quanunkquok quttianittuonk, kah 8netue menuhkesuonk.
49.4 Ken8chuáneep onatuh nippeit, matta pish k8nétuh, newutche kutohk8taup wutapineat k8sh, neit kénishkhuap nutapineat tohk8taop.
49.5 Simeon kah Levi wemattittuog onkapunohteaongane anwohteaongash ut namsh wekuomash.
49.6 Woi nukketeahogkou ahque petutteash ukkeme8wunneaôont, nussohsumóonk, ahque wetuom ummoeongan8out: newutche musquanittamohettét, nushaog wosketompuh, kah pohtuanumohettit paskitchohtahwôog oxinoh.
49.7 Matchenantamunaj ummusquantam8ongan8, newutche menuhkiyeup, kah ummishe musquantam8ongan8, newutche óhqunneungquodt, nag nutchippunôog ut Jakobut, káh nunnanwiheáog ut Israelut.
49.8 Judah, ken kematog pish kummishanummukquog: kenutcheg ohteau ut wussit(t)uppukan8ónt kummatwomog: wunnaumonuh k8sh pish kenauwaeihtunkquog.
49.9 Judah qunnonou wunneechanoh, wutch wunnehtoonganit nunnaumon kukkuhkukquem, sukoshkodtaeu sukoshkodtassun onatuh qunnonou, kah onatuh keneungqussu qunnonou, howan woh uppasukquhkouh.
49.10 Nanánuwáonk matta pish wunnukkonuk8un Judah, kah ayig naumatuonk wutch nashauwe wusseetut, onk nô pajeh Shiloh peyont, onk ut nagum moéhtunk missinninnuh.
49.11 Kushpinont wutassemes wenomwasippagwut, kah wunneechanoh wutassamoh ne wanegik weenomwussippagwut: kutchissittau wuthogk8 wine, kah uppetwosqusháonk, weenomine wusqueheonganit.
49.12 Wuskesukquash musqui nashpe wine kah wepitteash wowompiyeuash nashpe sogkodtunk.
49.13 Zabulon pish wutohtu kishke ketahhanne kobpaonganit. kah noh pish kobpog kuht8nogqush, kah 8wonkáiyeum ut Sidon
49.14 Issachar magkehkonont Asse, qussemonchu nashauwe ut neenash weanunash.
49.15 Kah naum anwôsin8onk ne wunnegen, kah ohke ne wunnegen, kah nauwánau uhpequanuh quahquenahtómuk, kah neh wuttinneumoh wutch ompwehteaonk.
49.16 Dan, noh pish wussumau ummissinninneumoh neane nequt chippanuog Israel.
49.17 Dan, pish ask8k88 ut mayut, sesegq kechemaog, sogkeputtog horses wogquon, kah noh naomut ónt8nshau.
49.18 Wutch k8wadchanuwaonk nutaskauwompatam woi Jehovah.
49.19 Gad chippan8onk pish sohkunk, kah nagum pish sohkauau maumachish.
49.20 Wutch Aser uppetukqununk wunnogk8m8, kah noh pish wûtcheken ketass8timwe waâgogish.
49.21 Naphtali, qunnegq ponunau, noh maguk wunanuk8waongash.
49.22 Joseph mishummeechummu wuttuk, wunnaumonuh weenáeu weenomwussippog kishke wutahhamonganit, n noh wuttaunoh p8spaékanit qussukquaneutunkanit.
49.23 Kah pepépumutcheg 8weesogke n8héuh, uppepumwóuh, kah wussekeneauóuh[.]
49.24 Qut wutahtompeh nagwuteae menuhkesuoh, kah wuhpit[t]enash wunnutcheganit menuhketeausupash, nashpe wunnutchegash ummasugkenukomuh Jakob, na wutch noh assamont, ukqussuk Israel.
49.25 Nashpe um-Manitt8moh k8sh, noh pish kuttannumunk, kah nashpe wamenuhkesit k8nanumuk náshpe wunnanittuongash wutch ongkoue kesukqut, wunnanetuongash m8naiyeuut, ne agwe ohtag, wunnanetuongash mahpanagunit, kah óontomuk.
49.26 OOnaneteaongash k8sh anue mogkiyeuash m8cheke onk wunnanumaongash negonnaeu n8shuk, ut aongae kuhkuhhungash, micheme ohtáash wadch(ua)sh, yeush pish ohtaash uppuhkukqut Joseph, kah kodtontupont chapunnumukup wutch we(m)atut.
49.27 Benjamin pish nehnehteap8 onatuh mummugquoshum, nompoaeu m8hwhau neh nashóncheh, kah wunnonk88k pish ch(a)ch(a)penau ne macheoncheh.
49.28 Wame yeug naboneese chippan8og Israel, kah yeu 8sh8oh anukquehettit, kah 8[n]anumuh nah nishnoh pasuk8 ne[a]unag 8naneteaonk 8nanumoh.
49.29 Kah nah ummeechumuhkonuh, kah wuttinuh: Nen woh nummuki[n]it ut nummissinninneumut, pósekenne weeche n8shut, ut hassunnegit ne wutohteakonit Ephron wut-Hittite.
49.30 Ut hassunnegit wutohteakonit Machpelah, ne anaquohtag Mamre, ut ohkit Kanaan, ne Abraham adtôap weeche ohteuk, wutch Ephronoh wut-hittitoh, wutche ohtoonk posekinnetue ohke,
49.31 Na posekinnoneau Abraham kah Saraihoh umméttumwussoh; na posekinnoneau Isaakoh kah Rebekahhoh ummittumwussoh, kah na nupposekinnonah Leah.
49.32 Ut adtôômukup ohteuk, kah hassunneg ne na ohtag, wutch wunnaumonuh Heth.
49.33 Kah Jakob maht8adt ann8nonat wunnaumonuh, kah wutontanum wussetash en apinneat, kah nashomau ukketeahogkôunoh, kah mukkinneu ut ummissinninneumoh.
50.1 KAH Joseph kepshau wuskesukqut 8shoh kah ummauémoh, kah wutchipwutt8napoh.
50.2 Kah Joseph ann8nau ponaskehtuaenue wuttinneumoh sussequnonat 8shoh, kah ponaskehtuaenuog sussequnaog Israeloh.
50.3 Kah yauunchatikquinne wunnumwohtauon, newutche nemehkuh numwohtauunaoásh kesukodtash wutche neg sasequnoncheg kah wut-Egyptianeog ummauemouh nesausuk tahshinchatikquinne.
50.4 Kah maumuttamwe kesukodtash pamushunk, kah Joseph ken8nau apinitcheh Pharoh wekit, n8wau, Namehteauon kitteamonteanittuonk ut kuskesuk8out ket8hkunk k8wehquetumonumw8 ut wuhtauogut Pharaoh, n8wagk,
50.5 N8sh nutchadchekeyeuwahuk, n8wau, Kusseh nunnup. n8wenohkit wónohkoaogkup nuhhog, ut ohkit Kanaan. na pish kuttit posekinneau: kah yeuyeu monchetoi k8wehquetumoush posekinonat n8sh, kah wonk nuppeyam.
50.6 Kah Pharaoh n8wau, Kuhkuhquish kah posekin k8sh, neáne chadchekeyeuwahikquean.
50.7 Kah Joseph kuhkuhqueu posekinonat 8shoh, kah weechog wame wuttinneumoh Pharoh, masugkenutcheh ut wekit, kah wame matikkenukeg ut wame ohkit Egypt.
50.8 Kah wame wekit Joseph, kah wematoh kah 8shoh week: webe uppeissesumoh, kah ufloksumoh, kah wutherdsumoh wunnukkonóuh ohkit Goshen.
50.9 Kah weechog tatuppequanumugkaash, kah ho(r)sesoh na8(m)ukqutcheg, kah m8chequshaog.
50.10 Kah peyaog ahhut pogkohhamuk Arad. ne ongkoue Jordan, kah ne wuttit mauwunneau mishe mauonk, kah mauemau 8shoh nesausuk tahshikquénne.
50.11 Kah na wadohkitcheg ne ohkit uk-Kananitsog, naumwog mauonk ahhut pogkohhamuk Arad, kah n8waog mishaumuttam8onk wut Egyptianeog: newajeh héttamuk ummaumuttam8ongan8óut wut Egyptianeog, ne onkouwe Jordan.
50.12 Kah wunnaumonuh wuttinhukqun nean ann8nomp.
50.13 Kah wunnaumonuh uss8unuk en ohkit Kanaan, kah upposekinouh hassunnegit wu[t]ohteakonit Machpelah, ne Abraham adtóop weeche ohteuk, wutche ohtóonk posekinnetue ohke, wutch Ephron wuthittit anaquohtag Mamre.
50.14 Kah Joseph qushkeu en Egypt, nagum kah wematoh, kah wame ne weechogqutcheh posekinnonat 8shoh mahche posekinont 8shoh.
50.15 Kah Joseph wematoh namohettit 8shuouh nupp8oh, kah n8waog Joseph paguodche kussekeneunkqun, kah nahwhunk kutonkquatunkqun, wame ne machuk ne neanheogkutup.
50.16 Kah nag an8naog en Josephut n8waog, k8sh n8wop asquam napok n8wau.
50.17 Yeu pish kuttinnoneau Joseph, k8wehquetumoush, ahquantamau yeuyeu kummatchenehuk8wongan8 kematog, kah ummatcheseongan8, newutche nag kummatchenehukuppanneg, kah yeuyeu k8wehquetumauunumun ahquontash ummatcheseongan8 wuttinneumoh um-Manitt8moh k8shinonog. & Joseph mau k(e)n8nahettit.
50.18 Kah wonk wematoh naauoh, kah penushaoh anaquabenit, kah n8waog kusseh nenawun kittinneumog.
50.19 Kah Joseph wutténuh, nahog, Ahque webesek newutche sun nen nunnompin GOD?
50.20 Kah kenaau kutauwuttamûmwop wutche ne machuk, GOD wuttinnauwuttamun wanegik, ussenat neane yeu kesukok, pomantamwae wadchanonat monaog missinninuog.
50.21 Kah yeuyeu ahque wabesek: kutassamunumw8, kah kummukiésúm8óog, onk nah wuttapheuh, kah 8che ken8nuh wuttahhut.
50.22 Kah Joseph wutohtu Egypt, nagum kah 8shoh week, kah Joseph pomantam nequt pasuk8e kah piukque kodtumwae.
50.23 Kah Joseph naum wutch Ephraém, wunnaumonuh nishwudt ontseonganit, wonk wunnaumonuh Machir, wunnaumo[n]uh Manasses, neetuog, ut Joseph wehquaut.
50.34 Kah Joseph unnau wematoh, nunnup, kah GOD natauwahuadt kenatauwáhukou, kah kummoncheahukou yeu wutch ohkit, en ohkit chadcheimop Abrahamoh, kah Isaakoh kah Jakoboh.
50.25 Kah Joseph chadchekeyeuwáheau wunnaumonuh Israel, n8wau, GOD natauwahuadt pish kenatauwahukou, & pish k8che tahshinnumunneau nuskonash yeuwutche.
50.26 Kah Joseph nupp8, nequt pasuk8e kah piukque kodtumwohkom, kah wussussequnouh, kah punan arkut, ut Egypt

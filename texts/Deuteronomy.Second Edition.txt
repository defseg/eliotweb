1.1 YEush kutt8wongansh nish Moses ánoncheh wame Israeloh, wutuhshame Jordan, ut touohkomukqut, ut mukoshquttaut piúhsuke musque ketahhannit, nashaue Paran, kah Tophel, kah Laban, kah Hazeroth, kah Dizahab
1.2 (Nabo nequttukquinshon wutch Horeb, kishke mayut wadchuut Seir en Kadesh-Barnea.)
1.3 Onk n nih, yauunchage kodtum8k, nabo noquttúit nepauz, negonne kesukok ne nepauz, Moses ken8nau wunnaumonuh Israel, neaunag wame Jehovah wuttann8naonk papaume nahoh.
1.4 Mahche nushont Sìhon Amoritse ketass8t, noh wadohket Heshbon, kah Og Bashane ketass8t, noh wadohket Ashteroth ut Edrei.
1.5 Wutúhshame Jordan, ut ohkit Moab, Moses n8che wahteauwahuau yeu naumatuonk, n8wau,
1.6 Jehovah num-Manitt8mun nukken8nukqun ut Horeb, n8wau, kenaau wamut kuppomantamuneau yeuut wachuut.
1.7 Qushkek, kah pomushak, kah onkq 8wadchum8óut Amoritsog, kah wame paswe ayeuonganash, mukoshqutáut, wadchuéhtu. kah 8nauuhkôiyeuut, kah ut Sowaniyeu, kah kishke ketahhanit, en wutohtuóut Kananitsog, kah en Lebanon, nó pajeh mishe sepuut, Euphratese seip.
1.8 Kusseh, nupponum ohke anaquabeóg, petutteagk, kah ahtau8k ohke, ne Jehovah chadchekéimomp k8sh8óog Abraham, Isáak kah Jacob, nag aninnumauónat, kah 8skannemunnuoh nahohtóeu.
1.9 Kah kukkinn8numwop na ut aquompak nussip, matta kuttápenun8mw8 neen nussu.
1.10 Jehovah kum Manit8mw8 kummuttaanhukou, kah kusseh, yeuyeu kesukok kenaau kutonatuhh8mw8 kesukque ánogqsog, wutche m8nacheg.
1.11 Jehovah um Manitt8moh k8sh8woog muttannonganahuk8k m8cheke onk mahche neadtahsuóg, kah wunnanumuk8k, neane quoshomukqueóg,
1.12 Uttoh woh nuttinne nen nussu tapenumun k8wogkoueusseongan8, kah k8weannunn8ash, kah kuppenuanitt8ongan88ash?
1.13 Neemunok waant amwog kah nupwôog, kah wahikqussitcheg ut kenugke kutchipan8ongan8ôut, kah nag nanawunnuáenuwáheóog.
1.14 Kah kenamp8hamaiimwop, kah kussimwop, ne an8waan, wunnegen ussenat.
1.15 Nemehkuh nunneemuns negonneyeuutcheg ut kutchippan8ongan8óut waantamwog, kah wahukqussitcheg, kah nag n8puhkuhk8wahéog, muttannongane mugquompaog, kah nequt pasuk8e mugquompaog, kah napanna tahshinchage mugquompaog, kah piukqussue mugquompaog, kah aninnohsuenuog ut kenugke kutchippan8ongan8óut.
1.16 Kah nummeechumuhkonomp k8situm8aeneum8og naut aquompak, nussip, n8tam8k ut nashaue kéematt8óut, kah sampwewussittum8k nashaue wosketomp kah wematoh, kah pen8woht weeche nagum.
1.17 Matta pish kuttaine unneheoh ut wussittum8onganit, pish ken8tauomw8 papeissisitcheg neane matikenukeg, matta pish k8wabesuontamw8 wuskesuk wosketomp, newutche wussittumóonk wuttaihe Manit: kah pissaumatuonk wussaume s(i)ogkok, paudtiegk, kah nunn8tamun.
1.18 Kah kutann8numwop na ut ahquompak wame uttoh pish aseogish.
1.19 Kah moncheog wutch horeb, nuppannupwushaumunnonup wame ne mohsag kah úhqunneunkquok touohkomuk, ne naumogkup ut mayut keshke Amoritse wodchuut, neane Jehovah kum-Manitt8mun anann8nukqueogkup: kah kuppeyomunonup Kadesh Bernea.
1.20 Kah kuttinnumwop, kuppeyomw8 ut Amorìtse wadchuut, ne Jehovah kummanitt8mun anumungqueog.
1.21 Kusseh, Jehovah kum Manitt8m, ponam ohke anaquabean: kuhkuhqush, kah ohtauush neane Jehovah um-Manitt8moh k8sh8wóog kuttugqun, ahque wabesish asuh pohquaj kuttah.
1.22 Kah kuppas8sukiimwop nish noh pasuk kenaau, kah kussimwop, nutann8nomun wosketompaog negonáe, kah nag pish kenatinneahamungqunonog ohke, kah nag pish kuppaudtunkqunnónog wonk kutt8wonk, uttiyeu woh ayn kuhquéog, kah uttóh otanash pish páoontamagish,
1.23 Kah n8waonk n8sinaûwohkongqun: kah neemun nabo nesuog wosketompaog kenaau, pasuk wutch nishnoh chippan8onk.
1.24 Kah nag qushkeog, kah kuhqueog en wadchuut, kah peyaog Eshkolle 8nohkóiyeuut, kah wunnatinneakontamuneau.
1.25 Kah neemunnumwog ne ohkée ummeechummuongash, ut wunnutchegan8óut, kah n8w8msúuttunkqunan, kah nuppaudtunkqunnônog wonk kutt8wonk, ne wunnegen ohke, ne Jehovah num Manitt8mun anumungqueog.
1.26 Qut matta k8wekontam8mw8 kukkuhquenat, qut kuppanneussehtamumwop wutann8team8onk Jehovah kum-Manitt8mw8.
1.27 Kah kumm8hm8sk8omw8 ut keekuóut, kah kussimw8, newutche Jehovah kussekeneunkqun, waj sohh8wunukqueog ohkit Egypt, kupponukqunnanónut wunnutcheganit Amoritsog, kuppaguanukqunnanonut.
1.28 Ut tóh pish ayn kukkuhkqueog? kemattin mahtupahteou kuttahhun, n8waog, missinninnuog kutanuukken8mukqunónog, kah kutanuûhqussumukqunnónog, keitotanash magkiyeuash, kah sohkompunneûsuash kesukqut, kah nano wonk, na nunnauónan wunnaumonuh Anakim.
1.29 Neit kittinnonnumw8 ahque quequenauánum8k, asuh ahque nag qush8k.
1.30 Jehovah kum-Manitt8mw8, noh negonuhkongqueóg, pish kutayeuwutteaunshukou, neaunag wame ne áséaunshikqueógkup ut Egypt, ut anaquabeóg.
1.31 Kah ut touohkumukqut, uttoh adt nauman, uttoh an, Jehovah kum-Manitt8m tahshinukquean, onatuh wosketomp tahshinont wunnaumonuh, wame ut mayut, ne áóógkup nó pajeh kuppeyonat yeu ayeuonk.
1.32 Qut yeu ut, matta k8namptauómwop Jehovah kum Manitt8mw8.
1.33 Noh negonukongqueóg ut mayut, natinneahamo(n)gqueog ayeuonk, kupponamunaoont keek8oash, ut n8taut nukkonáeu, kenahtinukqunnaóut, uttiyeu may aôóg, kah ut matokqsut kesukodt(a)eu.
1.34 Kah Jehovah n8tam wuttauatonkqussue kukkutt8wongash, kah noh mo musquantam, kah chadchekeyeuau n8wau,
1.35 Wunnamuhkut, matta pasuk yeug wosketompaog, yeu matche pometuonk, pish wunnaum8 ne wunne ohke, ne chadchekeimagkup nuttinn(u)mauónat k8sh8óog.
1.36 Webe Caleb wunnaumonuh Jephunneh, noh pish wunnaumun, kah noh nuttinnumaoun ohke ne ahhapanukit, kah en wunneechanit, newutche mamusse asuhkauau Jehovah.
1.37 Wonk Jehovah nummusquanumuk newutche kenaau, n8wop, ken wonk pish matta na kuttoh.
1.38 Qut Joshua wunnaumonuh Nun, noh neepauit anaquabean, noh pish na petukon, wutt8m, newutche noh pish Israeloh 8tohtuaheon.
1.39 Nano, kuppeissèsum8óog, neg an8waogig nag woh tohqunóog, kah keneechan8oog ne kesukok matta wahteauógig wanegik asuh machik, nag pish na upetukonau, kah nag nuttinnumauoneau, kah nag pish wutohtauuneau.
1.40 Qut kenaau qushkek, kah pomushak en touohkomuk kishke msque ketahhanne may.
1.41 Neit kenamp8hamumwop, kah kutussimwop, nummatcheneheomun Jehovah, pish nukkuhkuhquemun, kah pish nutayeuuhteomun, neane wame ann8nukqueóg Jehovah num-Manitt8m, kah mahche puttukquappusseog nishnoh pasuk wutayeuwuhteae auwohteaonk, kuppogkodche kukkuhquem8 wadchuut.
1.42 Kah Jehovah nuttinuk nag us, ahque kukkuhquegk, asuh ayeuhteagk, newutche matta k8weetómun8mw8, ishkont kuttogkomitteamw8 anaquabhettit kummatwomog.
1.43 Neit kukken8nnumwop, kah matta ken8tiyeumw8, qut kuppannesehtamumw8 wutann8team8onk Jehovah, kah kutchekée kuhkukquemop en wadchuut.
1.44 Kah Ammoritsog ne wadohkehettit ne wadchuut, nag kutayeuwuhkonittue sohwehtunk8og, kah konaumattuhkunk8oog, neane beesog asehetit, kah kuppaguanuk8og ut Seir, nó pajeh Hormah.
1.45 Kah kukqushkemwop, kah kummaumwop ut anaquabit Jehovah, qut Jehovah matta woh n8tam8 k8wadtauatonkqussuongan8 asuh kukkehketongk8,
1.46 Neit kutayimw8 Kadesh m8chetikqulnne, neaunag ukkesukodt8ash ne ápeog.
2.1 NEit nukqushkemunonup, kah nuppomushómunónup en tauohkomuk, en k(ish)ke mayut msque ketahhannit, nean nukquéomp Jehovah: kah n8weinushaumunonup wadchu Seir m8chetikquinne.
2.2 Kah Jehovah nuttugkup, n8wop.
2.3 Yeu kuttape quinnepuhkomuneau yeu wadchu, quinnuppegk en nannummiyeu.
2.4 Kah ann8s missinninnuog, us, kupaumukomumw8 wutohtuóut kematt8oog, wunneechanoh Esau; neg wadohkitcheg Seir kah nag pish kukqushhuk8og, newutche nunnukqussek kuhhogkaóog
2.5 Ahque nag wéogkeheuk. newutche matta kittinnumáuunómw8 wutohtu wanne mo pasuk musseet, newutche nuttinnumau wadchu Seir, Esau wutch ahtóonk.
2.6 Nag pish kutadôamôog meechum wutche teaguash, onk woh kummeetsimw8, kah wonk pish kutadtóamòog nippe wutch teaguash, onk woh k8tattamw8.
2.7 Newutche ne Jehovah kum-Manitt8m k8nanumuk ut wame kenutchegane anakausuonganit: wahteou kuppomushaongan8 yeu mishe touohkomuk, yeu yauunchage kodtumwae Jehovah kum-Manitt8m k8weetômuk, wanne teag kukquenauwahuk8.
2.8 Kah paumukómog wutch neemattinnonut, wunnaumonuh Esau, neg wadohkutcheg Seir, papashpe mukashquttaeu mayut wutch Elath, kah wutch Ezion Gaber, nukqushkemun, kah nupaumukomumun ut Moabe touohkomukque mayut
2.9 Kah Jehovah nuttinuk, ahque onkquanumuhheuk Moabitsog. asuh ahque ayeuhwuttue mekon8k: newutche matta kittinnumauon8mw8 wutohtu wutche ohtóonk newutche nuttinnumauoneau wunnaumonuh Lot, Ar wutche ahtóonk.
2.10 Emimsog ne 8tohkinneaoh n8wadt, mogké missinninnuog. kah monachég, kah sosohkonkqussuog onatuh anakimsog.
2.11 Neg wonk ogquanumttcheg magoshketompaog, onatuh Anakimsog, qut Moabitsog wuttissowenóuh Emimsog.
2.12 Horimsog wonk wutohtuog Seir nóadt, qut wunneechanoh Esau, wunnompenuk8oh, mahche paguanahettit, wutch anaquabhettit, wunnompohteaumukouh, neane Israel anheomp wutohtoongane ohke; ne Jehovah anumauomp.
2.13 Eyeu neepau8k, nussip, kah qushkodteash sepues Zered. kah nukqushkodteamunónup sepues Zered:
2.14 Kah nesahteag ahquompi wutch wamog Kadesh Barnea, nó pajeh quoshkodteaog sepues Zered, shwinchage kah shwosuk tahshe kodtumwae, nó pajeh uppometuongan8 ayeuhteaénuog, mohtunkquahettit wutch kenauwameonganit, neane Jehovah chadchekeimont.
2.15 Newutche wunnamuhkut wunnutcheg Jehovah ayeuuhkónukupaneg, paguanónat wutch kenugke kenauwameonganit nó pajeh ummohtupaénaóout.
2.16 Onk nnih wame ayeuhteaenuog mohtupaehettit, kah nupp8hettit wutch kenugke missinninnuh,
2.17 Neit Jehovah nukken8nuk nuttinuk,
2.18 M8che ken pannupwusham Ar, Moabe ohke, yeu kesukok,
2.19 Kah pas8sukoman, piuhsuke wunnaumonuh Ammon, ahque unkquanumwehuk, asuh weogkeheonteog, newutche matta kittinnumauun8 wutohke wunnaumonuh Ammon, ahtóonk, newutche nuttinnumauóneau wunnaumonuh Lot wutch ahtóonk.
2.20 Ne wonk ogquontamun magoshketompae ohke, magoshketompaog na 8tohkeinneaóh n8adt, kah Ammonitsog wutussowenouh Zamzumim,
2.21 Mogke missinninnuog kah monaog, kah sohsohkonkqussuog onatuh Anakimsut, qut Jehovth nah uppaguanuh ut anaquabenit kah wunnompinouh, kah wunnompohteamóuh.
2.22 Neanheomp wunneechanoh Esau, neh wadohteuppanneh Seir, paguanont Horimsoh wutch anaquabhettit, kah nah wunnompinóuh, kah nag wunnompohteamóuh yeu pajeh yeu kesukok.
2.23 Kah Arimsog wadohkitcheg Hazerim, wehque Azzah, Caphtorimsog, neg waj sohhogeg Caphtor, nah uppaguanouh, kah wunnompohteamóuh.
2.24 Neepauok, pomushagk, kah paumushagk Arnone seip, kusseh nummag Sihon wut-Amorit, Heshbone ketass8t, ut kenutcheganit, en wutohket: n8che ahtoonk kah ayeuwuttue mekonók.
2.25 Yeu kesukok nupponamau wutohtimóneásh kukquehquenauanum8ónitteaonk, kah kukqushitteaonk, ut agwe mamusse kesukqut, neg n8togig kutaunchem8ónitteaonk, kah pish nunnukshaog, kah quequenauanumóog newutche ken
2.26 Kah nutann8nomp ann8naenuog wutch Kedemothe touohkomuk, en Sihon Heshbone ketass8t, nashpe wunnohteae kutt8wongash, nussip.
2.27 Pannupwushadti kutohke: pish nuppomusham mayut, matta nukqushk8 ennunnohkôunit asuh menadcheanit.
2.28 Pish kuttinnumah meetsuonk wutche teaguash, onk woh nummeets, kah kummag nippe wutche teaguash, onk woh n8tattam: webe nuppaumusham nashpe nusseetash.
2.29 (Kah wunnaumonuh Esau wadohkitcheg Seir, kah Moabitsog wadohkitcheg Ar, neanhikqueomp) nô pajeh woh nuppannupwushonat Jordan, en ohkeit, ne Jehovah kum Manitt8mun anumungqueog.
2.30 Qut Sihon Heshbone ketass8t, matta nuttinnanumuk8un, pannupwushagk, newutche Jehovah kum-Manitt8mw8, (m)enehketeauau wunnushauonguh, kah uppittuanumwéhteauôh wutta(h), onk woh upponónat ut kenutcheganit, neane yeu kesukok.
2.31 Kah Jehovah nuttinuk, kusseh, nunn8che mag Sihon kah wutohke ut anaquabean, n8che ohtaush, onk woh kuto(h)tau wutohke.
2.32 Neit Sihon ayeuuhkonittue sohweehtunkqun, nagum kah wame ummissinninnúmoh, ayeuwuttinneat ut Jahaz.
2.33 Kah Jehovah kum Manitt8mun upponuh ut anaquabeog, kah nuttogkamóun, kah wunnaumonuh, kah wame ummissinninneumoh.
2.34 Kah neemunnumumun wame ukkeit8tanash na ut ahquompag, kah nuttunkque paguanomun wosketompaog, kah mittamwussissog, kah mukkiesog nish noh ut otan wanne howan ushqueu.
2.35 Webe neetassuog, neemunómun wutch sequttahhamóonk, wutche nenawun, kah sequttahham8ongash ut 8tanat nish sohkomogish.
2.36 Wutch Aroer ne kishke Arnone sepuut, kah wutch ne otanat ne kishke sepuut, wehque Gilead, na wanne pasuk otan nummenuhkéseumuk8mun, Jehovah num-Manitt8mun nuttinnumunkqunan wame.
2.37 Webe ut wutohtuóut wunnaumonuh Ammon matta kuppeyôon, asuh matta wóhohut ayeuonganit Jabboke sepuut, asuh wadchuekontu otanehtu, asuh matta woh toh ut ne Jehovah num-Manitt8mun ne quohtinukqueog.
3.1 NEit nukqushkemun, kah nukkuhkukquemun en Bashane mayut, kah Og Bashane ketass8t, nutayeuuhkonittue sohweetunkqun, nagum kah wame ummissinninneumoh, ayeuwuttinneat ut Edrei.
3.2 Kah Jehovah nuttukqun, ahqueqush, ne-wutche nuppon kenutcheganit, nagum kahwame ummissinninneumoh, kah wutohke,kah pish kuttinne, néanheop Sihon Amo-ritse ketass8t, noh wadohte(u)p Heshbon,
3.3 Nemehkuh Jehovah num-Manitt8mun upponuh nunnutcheganónut wonk, Og Bashane ketass8t, kah wame umissinninneumoh, kah nuttogkomounonup, nô pajeh matta howan sequnneanóunneat.
3.4 Kah nuppetukauounonuppanneg wame wutotanash ne ahquompak, na mo matta otan, uttiyeu mo neemunnumauóogkut, nequtta tahshinchagkodtash keitotanash, wame Argobe wutohtimoin, ukketass8tamóonk Og, ut Bashan.
3.5 Wame yeush otanash quinuppeneuseupash nashpe qunnunkqueneutungash, squontamash kah pummetunkqshittuongash, chaubohkish pameneusun8kish otánash monatash.
3.6 Kah nutunkque nag paguanounonog, neaunheogkutup Sihon Heshbone ketass8t, nuppapaquane paguanomun, wosketompaog mittamwussissog, kah mukkiesog, nish noh ut otanat.
3.7 Qut wame neetasuog, kah otanae sequttahham8ongash, nunneemunnumonanonash neenawun.
3.8 Kah na ahqompak nunneemunnomun, wutch wunnutchegan8óut, nees8og Ammoritse ketass8tam(w)og, ohke ne wutuhsháme Jordan, wutch Arnone sepuut, wehque wadchuut Hermon.
3.9 (Ne Hermon Sidoniansog wuttissowetamunneau Sirion, kah Ammoritsog wuttissowetamuneau Shenir.)
3.10 Wame mukoshquttae keitotanash, kah wame Gilead, kah wame Bashan, wehque Salchah, kah Edrei Bashane keitotanash, ut ketass8ttam8onganit Og,
3.11 Newutche webe Og Bashane ketass8t sequttahwhau sequttahwhutcheg mogosketompaog, kusseh, wutapinneae appissinn8onk m8uhshogque apissin8onk: sunnummatta ohtano ut wut Rabbathum8 wunnaumonuh Ammon? pasuk8gun tahshisquonogkod nesahteag kah yauishquonogkod nekoshkag, neaunag wosketompa(e)ishquonogkod.
3.12 Kah yeu ohke, ne ohtauogkup na ahquompak, wutch Aroer, ne kishke Arnone seip, kah pohshe wadchu Gilead, kah na ut otanash, nuttinnumauónaópash Reubenitsog, kah Gaditsog.
3.13 Kah nawhutche Gilead, kah wame Bashan, ukketass8tam8onk Og nuttinnumauonah pohshe wutchippan8onk Mánasseh, wame wutohtimoin Argop, weeche wame Bashan, ne as8wetamukup mogoshketompae ohke.
3.14 Jair wunnaumonuh Manasseh, tohqunnumun wame Argobe wuttohtimóin, wehque Ceshuri, kah Maachathie suppôiyeuut, kah wutussowetamunash ne ussowesik Bashan-Hávoth-Jair yeu pajeh yeu kesukok.
3.15 Kah nuttinnumau Gilead Machir.
3.16 Kah Reubenitsog, kah Gaditsog nuttinnumauopanneg wutch Gilead, wehque Arnone seip, pohshe 8nouhkoi, kah sussipoi wehque Jabooke seip, wussissuppoiyeum8 wunnaumonuh Ammon.
3.17 Kah wonk mukkoshqut, kah Jordan kah sussippôi, wutch Chinnereth wehque mukoshquttae ketahhannit, ne salte keitoh agwe Ashdoth-pisgah wutchepwóiyeu.
3.18 Kah kutann8numwop naut aquompak, nussip, Jehovah kum-Manitt8mun kuttinnumunkquneau yeu ohke ohtauunat: pish kenauwamee kuppomushaumw8 ánaquabhettit kematt8óog wunnaumonuh Israel, wame neg tapeneunkqussitcheg wutche ayeuwuttuonk.
3.19 Qut kummittamwuss8ôog kah kummukkiyeum8ôog, kah keneetasseumóog, (newutche n8wahteo kumm8chekoshomw8 neetassuog) nag pish appuog kut8tanaóut, nish anumauunógish.
3.20 Nó pajeh Jehovah magunat anwohsinóonk en kematt8ouh, neane kenaau, kah nô pajeh nag wonk ohtôog ohke, ne Jehovah kum-Manitt8mw8 anumauont ogkomuk Jordan, neit pish kukqoshkemw8 nishnoh wosketomp en wutohtoonganit, ne anumauunóg.
3.21 Kah nutann8nomp Joshua na ut ahquompak, nussip, Kuskesukquash naumup wame Jehovah kum-Manitt8mw8 neanheunt neesuoh yeuh ketass8tamwog: ne pish Jehovah wuttinteauun wame ketass8tam8ongash uttoh pomushaan.
3.22 Matta nag pish k8webesuónoóg, newutche Jehovah kum-Manitt8mw8 noh pish kutayeuwehteanshikou.
3.23 Kah nunnanumpassumomp Jehovah na ut aquompak, nussip,
3.24 Woi LORD Jehovah, ken8che nahtin kummissugken8onk kuttinneum, kah kumménuhkinnutcheg: newutche howae GOD asuh kesukqut asuh ohkeit woh asit neane kutanakausuongash, kah neane kummenuhkesuonk?
3.25 K8wehquetumoush qushkodteadti onk woh naumun wunohke, ne ongkoue Jordan, ne wanegik wadchu, kah Lebenon.
3.26 Qut Jehovah nummusquanumukup newutche kenaau, kah matta nunn8tunk8, kah Jehovah nuttughup, Yeu wamach, ahque wonk ken8neh yeu papaume.
3.27 Kuhkuhqush kodtuhkôag Pisgah, kah tahshinish kuskesukquash wutcheksuiyeu kah nannummiyeu, kah sowaniyeu, k(a)h wutchepwoiyeu, kah naish nashpe kuskesukqut newutche matta pish kukqushkodteaun yeu Jordan.
3.28 Qut meechumehteash Joshau, kah kuss8m kah menuhkeh: newutche noh pish qushkodteau anaquabhettit yeug missinninnuog, kah noh pish k8tohkehheoneau ne ohke ne nauman.
3.29 Nemehkuh nutapemunônup 8nôuhkóiyeut papiuhsuke Beth-Peor.
4.1 NEwutche yeuyeu woi Israel, n8tam8k kuhk8waongash kah wussittum8ongash, nish kohk8tomauunogish, nish ussenat, onk woh kuppomantamumw8, onk woh kuppetutteamw8, kah kutohtauunneau ohke, ne Jehovah um-Manitt8moh k8sh8ôog aninnumungqueog
4.2 Matta pish kukk8tinn8mw8 kutt8onk ne ann8nog, asuh mat pish kutamaunum8uneau, onk woh kenanawehteamw8 wuttinn8waongash Jehovah kum-Manitt8mw8, ne ann8nogish.
4.3 Kuskesuk8oash naum uttoh Jehovah aseip newutche Baal-Peor, newutche wame wosketompaog neg asukauoncheg Baal-Peoroh, Jehovah kum-Manitt8mw8, uppaguanuh wutch kenugke kuhhogkaóout,
4.4 Qut kenaau kummosogquehtauômw8 Jehovah kum-Manitt8mw8, kenáau kuppomantamumw8, nish noh pasuk, yeu pajeh kesukok.
4.5 Kusseh, kukkuhk8tomauonumw8 kuhk8waongash kah wussittum8ongash, neáne Jehovah num-Manitt8m ann8sit, onk woh ne kutússeneau ohkeit uttoh aôóg ohtauunat.
4.6 Newutche nish nanaeiteog, kah ussek, newutche yeu k8aantam8ongan8, kah wohwohtam8ongan8 ut anaquohtag wutohtimóneash, neg n8togig wame yeush kuhk8waongash, kah an8wacheg, wunnamuhkut yeu mishe wutohtimóin, waantamwe kah wohwohtamwe missinninnuog.
4.7 Newutche teague mishe wutohtimóin, ne wuttinne nah pas8sukauon GOD, neane Jehovah num-Manitt8mun, ut wame teanteaquasinehtu, nish waj wehquetumauogqutcheh.
4.8 Kah teague mishe wutohtimôin, ahtunk wunnomwausseae kuhk8waongash, kah wussittum8ongash, neane wame yeu unnaumatuonk, ne ponam anaquabeog, yeu kesukok.
4.9 Webe nunnukqusish kuhhog, kah kukketeahogkou menuhke nanaweh, ishkont k8wanantam n nish, kuskesukquash nagkupash: kah ishkont nish amaemoash wutch kuttahhut, wame kukkesukodtume pomantam8ongash, qut nish kuhk8tamau kenaumonunk kah kenaumonunk wunnaumonaoh.
4.10 Nahnaunne, ne kesukok neepauwean anaquabit Jehovah kum-Manit8m ut Horib Jehovah ânukquean, Moenumah missinninnuog moae, kah nag n8tamwaheog nuttinn8waongash, onk woh nag netuhtauog nukqushik8ongan8, wame kesukodash nish pish pamantamohetticheh ut ohkeit, onk woh nag kuhk8tomauóog ummukkiesum8ouh.
4.11 Kah kuppas8tshaumwop kah keneepomwop ut agwu wadchuut, kah wadchu nashqunop nashpe n8teau: ut nashauwe kesukqut, nashpe pohkenai, mahtohqs, kah kuhpogku pohkenai.
4.12 Kah Jehovah kukken8nukumwop wutch nashauwe n8taut, ken8tamw8 wadtauatonkqussue kutt8wongash, qut matta kenaum8mw8 ogqueneunkquok, webe ken8tamumw8 wodtauatonkqussuonk
4.13 Kah k8wahteauwahik8wop 8n8waonk, ne ann8nukqueog ussenat, piogquokish wuttinn8waongash, kah nash 8sukkuhhumunash ut neese qussukquane Tablesut.
4.14 Kah Jehovah nutann8nukup na ut ahquompak, kukkuhk8tomauunnunnaout kuhk8waongash kah wussittum8ongash, onk woh nish kutussenaoash ut ohkeit uttoh ane qushkodteaog ahtauuat.
4.15 Newutche wunne nukqussek kuhhogkaóog (newutche matta kenaum8mw8 howa wutogquenunkqussuonk, ne kesukok Jehovah kón8nukquèog ut Horeb, wutch nashauwe n8taut)
4.16 Ishkont kutanussehheomw8 {kuhhogkaoog}, kah kutayimunkumw8 nunneukontunkanoh, ne teaguas agqueneunkquok, wutogqueneunkqussuonk nompaas asuh squaas.
4.17 Agqueneunkquok howae puppinashimwut, ne ohtag ohkeit, agqueneunkquok howae wunnuppauhwhunne puppinshaas, neg papaumunoncheg mamachekesukqut.
4.18 Agqueneunkquok teaguas ne pamompakem8uk ohkeit, agqueneunkquok howamagqut ut nippekontu agwe ohkeit.
4.19 Kah Ishkont kuttahshinnum kuskesukquash en kesukqut, kah nauadt nepauz, kah nanepaushadt kah anogqsog, wame kesukque kenauwameonk, woh kittinn8kont nag waussumonaout, kah n8swetauonaout, uttiyeug Jehovah kum-Manitt8m, waj chachaubenoncheh wame wutohtimoneat ut agwe mamusse kesukqut.
4.20 Qut Jehovah keneemunukou, kah kussohh8wunukou wutch môushogque sabasonganit, wutch Egypt, onk woh kenaau ahtóongane 8missinninneumuneuh, neane yeu kesukok.
4.21 Nano, Jehovah nummusquanumukup wutche kenaau, kah chadchekeyeuau matta nukqushkodteanat en Jordan kah matta nuppetuttéaoneat ne wanegik ohke, ne Jehovah kum-Manitt8m aninnumungquean wutch ohtóonk.
4.22 Qut mos nunnup yeu ut ohkeit, matta mos nukqushkodteoh Jordan qut pish kenaau kukqushkodteaumw8, kah kutohtauunneau ne wunohkomuk.
4.23 Nunnukqussek kuhogkaoog, ishkont k8wanteomw8 8n8waonk Jehovah kum-manitt8mw8, ne anumungqueog, kah kutayimunkquneau nunneukontunkoh, asuh agqueneunhkuok ne teaguas ne Jehovah kum-Manitt8m quihtinukquean.
4.24 Newutche Jehovah kum-Manitt8m máhtsuwae n8tau, m8summuwae Manit.
4.25 Wunneechanean, kah keneechanog wunneechanhettit, kah sepe ayéan ut ohkit, kah anisheóg, kah ayeuóg nunneukontunk, agqueneunkquok ne teag, kah matcheseóg ut anaquabit Jehovah kum-Manitt8mw8 kumm8m8squeheonaóut.
4.26 N8wehquetum kesuk kah ohke ayeuuhkônittue k8wauwónukqunnaôont yeu kesukok, onk woh teanuk kuppaguanimw8 wutch ohkeit, na quoshkodteaôg Jordan ahtauunat, matta pish kussepepomantamumw8 noh ut qut pish kuppapaqunne paguanitteamw8.
4.27 Kah Jehovah pish kusseáhukou en kenugke wutohtimóneash, kah pish kutogguhse squinánitteamw8, ut kenugke Heathenit, uttoh pish Jehovah ayn sagkompagunukqueóg.
4.28 Kah na pish kuttit waussumóneau manitt8og, wutanakausuongan8 wunnutchegan8ash wosketompaog, mehtug, kah qussuk neg matta n8tam8gig asuh mat naum8gig asuh mat meetsegig, asuh mat manantam8gig.
4.29 Qut na wutch natinnewhadt Jehovah kum-Manitt8m. pish kenameh, natinneahwhadt nashpe wame kuttah, kah nashpe wame kukketeahogkôunoh.
4.30 Appean wuttámehpunônat, kah wame yeush kenuhkukkonkqunash, ogkomáe kesukodtash, quinnuppean en Jehovah kum-Mannit8ut, kah nosweetaman 8wadtauatonkqussuonk.
4.31 [Newutche Jehovah kum-Manitt8m monanitteáe Mânit] matta pish kutohquanumukou, asuh kuppaguanukou, asuh wananatám8 8n8waongan8 k8shog, ne chadchekeimomp
4.32 Newutche yeuyeu nat8tomweheteagk papaume kesukodtash mahtshun[]ish, nish negonuhkongqueánish, nadteuh kezheunt God wosketompoh ut wosket ohkeit, kah wutch yôáe kesukqut, kah yeu onk in aongkoue, uttoh an nnihyeu(u)s, néyane yeu mohsag neteag, asuh ne ogque n8tunkquodtus?
4.33 Missinninnuóg sun n8tamwog wadtauatonkqussóe kutt8onk GOD, wutch nashaue n8tau neyan n8taman, kah pomantamwog?
4.34 Asuh sun God qutchehteop wunnemunnumunat wutohtimóin, wutch nashaue wutohtimóneat, nashpe qutchehuwaóngash, nashpe kukkinneasuongash, kah monchanatam8ongash, kah nashpe ayeuwuttuonk, kah nashpe mishe menutcheg, kah nashpe summagunnum8 wuhpit, & nashpe mishe chepshaongash, neaunag wame Jehovah kum-Mánitt8mw8 áseaunshhikqueóg ut Egypt, ut anaquabeóg?
4.35 Yeu kenahtinutteanáh, onk woh k8wahteoh Jehowah noh Manit, matta howan onkatok.
4.36 Wutch kesukqut ken8tamwahik8 8wadtauatonkqussuonk, onk woh kukkuhk8tamunk: kah ut ohkeit kenahtinuk umnishe n8tóm, kah ken8tamup ukkutt8wongash wutch nóeu n8taut.
4.37 Kah newutche noh 8womonuh k8shoh, wajeh pepenauont 8skannemunnuoh nahohtóeu nag, kah kussohh8wunuk ut anaquabit, nashpe ummishe menuhkesuonk, wutch Egypt.
4.38 Ukquos8komunat wutohtimóneash wutch anaquabean, anue migkiyeuash kah menuhkiyeuash onk ken, kuppethúununat, kittinnumauunat wutohtimôou wutche ohtóonk, neane yeu kesukok.
4.39 Newutche wahteaush yeu kesukok, kah natwontash ut kuttahut, Jehovah noh Manitt88 ongkoue kesukqut, kah ut ohkeit agwe, na matta onkatok.
4.40 Newajeh pish nanauwehteauan ukkuhk8waongash, kah wuttinn8waongash, nish ann8nonish yeu kesukok, onk woh k8neweetomuk, kah keneechanog nahohtóeu ken onk woh kussepe pomantam ut ohkeit, uttiyeu Jehovah macheme anìnnumungquean.
4.41 Neit Moses chippinnum nishwinash keitotanash, wutushame Jordan, nogque waj pashpishont.
4.42 Onk woh nushehteaen nawutussishon, noh pehcheu nashontwetatteamungoh, matta mahche sekeneauonk, kah ussishont pasuk yeush otanash, woh pomantam.
4.43 Bezer ut touohkomukqut, ut mukkoshquttae Reubenitse wutohtimóneat: kah Ramoth ut Gilead, wutch Gaditsog: kah Golan ut Bashan wutch Manassitsog.
4.44 Káh yeu unnaumatuonk, ne Moses ponukup anaquabhettit wunnaumonuh Israel.
4.45 Yeush wauwaongash, kah kuhk8waongash, kah wussittum8ongash, nish Moses anonche wunnaumonuh Israel, mahche sohhamwehettit wutch Egypt.
4.46 Wutushame Jordan, ut 8n8uhkóiyeuut papiuhsuke Beth-Peor, ut Sihone ohkit, Amoritse ketass8t, noh wadohteup Heshbon, noh neh Moses, kah wunnaumonuh Israel togkomumpoh, mahche sohhamôhettit wutch Egypt.
4.47 Kah nag ohtóog wutohke, kah Oge ohke Bashane ketass8t, neesuog Amoritse ketass8tamwog, neg wutushame Jordan nogque adt pashpishont.
4.48 Wutch Aroer, ne kishke wussápenuk Arnone sepuut, wehque wadchuut Sion, ne Hermon.
4.49 Kah wame mukkoshqut wutushame Jordan wutchepwóiyeu, wehque mukkoshquttae ketahhannit, agwe Pìsgahe wuttahhamonganit. |
5.1 KAH Moses wehkomau wame Israeloh, kah nah wuttinuh, n8tam8k woi Israel, kuhk8waongash, kah wussittum8ongash, nish án8waunish ut kehtauogk8óut yeu kesukok, kah woh nish kenetuhtauunnáoash, kah nanauwehteauunnáoash, kah nish ussenat.
5.2 Jehovah kum-Manitt8mun k8n8wohkonukqun ut Horeb.
5.3 Jehovah matta wunn8auóog k8shunónoh, qut kenawun, kenawun, wame pumontamagish yeu kesukok.
5.4 Jehovah kukkeket8kunkou wutch mamuskesukqut ut wadchuut wutch nashaue n8tau.
5.5 (Nunneepop nashaue Jehovah kah kenaau na ahquompak, kenahtinunnaóont wuttìnn8waonk Jehovah: newutche k8wábesimwop wutche n8tau, kah matta kukkuhkuk8m8 en wadchuut) n8wop.
5.6 Nen Jehovah kum-Manitt8mw8, noh sohh8wunukqueop wutch ohkit Egypt, wutch missinnae kommukqut.
5.7 Um-Manitt8mehkon onkatogig Manitt8og ut anaquabeh.
5.8 Ayimuhkon nunneukontunk, wanne teag ogqueneunkquottinn8g, ongkoue kesukqut, asuh ohkeit agwe, asuh nippekontu agwe ohkit,
5.9 Nag nauwaéhtauuhkon, asuh nag waussumuhkon, newutche nen Jehovah kum-Manitt8m, m8summuwáe Manit, wunnatauwohtinneat ummatcheseongan8ash wut8shinneunk, ut wunneechan8óut, wutch nishwut kah yauut pometuongash neg sekeneaunocheg
5.10 Kah ummonanumónat muttannonganog kussuog neg womoausitcheg, kah nanauwehteunkig nuttinn8waongash.
5.11 Tahn8che neemunnum8hkon 8wesuonk Jehovah kum-Mánitt8m, newutche Jehovah matta wutogquanumúh mo matcheséneg, neh neemunumunutcheh 8wesuonk tahn8che.
5.12 Nanauwehteoush sabbath day wunneetupànatamwahtinneat, nean ann8nukquean Jehovah.
5.13 Nequtta tahshik kesukquae anakaus, kah ussish wame kutanakausuongash.
5.14 Qut nesausuk adtahshikquinogkok, ne wus-sabbath8m Jehovah kum-Manitt8m noh ut toh ussekon, ken asuh kenaumon asuh kutaunes, asuh wosketompae kittineum asuh mittamwossisse kittinneum, asuh kut-oxenum, asuh kut-assum, asuh howáe keneetasseum, asuh kuppen8wohteum, noh anomut k8squontamut, onk woh wosketompae kittinneum, kah mittamwossisse kittinneum anwohfin, neane ken.
5.15 Kah mehquontash ken mo wuttinneumin ut ohkit Egypt, kah Jehovah kum-Manitt8m na k8ch sohh8wunukqun nashpe mishe menutcheg, kah summagunnumwe mohpit, newajeh Jehovah kum-Manitt8m. ann8teamwit nanauwehteauunat sabbath day.
5.16 Quttianum k8sh kah kokas, nean ann8nukquean Jehovah kum-Manitt8m, onk woh kukkesukodtumash sepeyeu8ash, kah woh koni ut ohkit, ne Jehovah kum-Manitt8m aninnumungqueán.
5.17 Nushehteuhkon.
5.18 Mamussekon.
5.19 Komm8tuhkon,
5.20 Kah pann8wáe wauwaúhkon keetatteamung.
5.21 Ahchewontukon keetatteamung ummittamwussoh, asuh ahchewontukon ketattamung wek, wutohteuk, asuh wosketompae wuttinneum, asuh mittatwossisse wuttinneum, wutoxumoh, asuh wutassumoh, asuh ne teaguas ahtunk ketatteamung
5.22 Yeush kutt8wongash an8wohpash Jehovah ut wame kummukkinneongan8óut, ut wadchuut, wutch nóeu n8taut matokqsut, kah pogkiyeue pohkenai, nashpe mishont8waonk, kah matta ukk8tnauóun, kah yeush 8sukuhhamunash ut neeswe qussukquane tablesut, kah nuttinnumunkqunash.
5.23 Onk n nih, n8tamóg wadtauatonkqussuonk wutch nóeu pohkenahtu (newutche wadchu n8táe chikohtau) kuppas8su(k)iimwop, wame wabuhkúhk8utcheg ut kutchippan8ongan8óut, kah kut-eldersum8óog.
5.24 Kah kussimwop, kusseh, Jehovah kum-Manitt8mun kenáhtinukqun wussohsumóonk, kah ummissugken8ônk, kah n8tamumun 8wadtauatonkqussuonk, wutch nôeu n8taut, nunnaumumun yeu kesukok, GOD ken8nau wosketompoh, kah ash pomantam.
5.25 Newutche yeuyeu tohwutch woh nupp8og? newutche yeu mishe n8tau pish kummahchekussukqunnan. n8tamog wonk 8wadtauatonkqussuonk Jehovah kum-Manitt8mun, neit woh nunnupmun.
5.26 Newutche howan kenugke wame weyaus, n8togkus 8wadtuatonkqussuonk pomantamwae GOD, kôdt8hkont wutch nôeu n8taut (neane nenawun) kah ásh pomantam?
5.27 Pas8sukaush ken, kah n8tash wame ne Jehovah kum-Manitt8mun an8wadt, kah ken8sinan wame ne Jehovah kum-Manitt8mun anukquean, kah nenawun pish n8tamunan, kah pish nutussenan.
5.28 Kah Jehovah n8tamup wadtauatonkqussue kukkutt8wongash ken8seog, kah Jehovah nuttinuk, n8tamup 8wadtauatonkqussue ukkutt8wongash yeug missinninnuog nish anukqueanish, wunne n8waog, wâme ne an8wahettit.
5.29 Napenont nutteahahettis, onk woh nukqushhukquog, onk woh nanauwehteauog wame nuttinnaumatuongash nagwutteaeu, onk woh 8nenehukquneau, kah wunneechan8oh micheme,
5.30 Monchish, us, Petutteagk wonk en kekuwoash.
5.31 Qut ken kehchekompauwehtah, kah ket8hkoush, wame wuttinn8waongash, kah kuhk8waongash, kah wussittum8ongash, nish pish ko(h)k8tomauogish, onk woh nag nish wutussenaoash, ut ohkeit ne anumáuog ohtauunat.
5.32 Newutche, pish kukkehkinneasimw8 ussenat Jehovah kum-Manitt8mw8 nean ann8nukqueog, matta pish kukquinnuppemw8 en ununuhkounit asuh menadcheanit.
5.33 Pish kuppomushaontamumw8 wame mayash, nish Jehovah kum-Manitt8w8 anunn8nukqueogish onk woh kuppomantamumw8, onk woh k8niyeuwontamuneau onk woh kussepe pomantamumw8, ut ohkeit, ne pish ohtauog.
6.1 YEuyeu yeush wuttinn8waongash, kuhk8waongash, kah wussittum8ongaash, nish Jehovah kum-Manitt8w8 ann8nukqueanish kukkuhk8tomauunnunnaout, onk woh nash kutussenaoash ut ohkit, uttoh qushkodteáog ohtauunat.
6.2 Onk woh k8wabesuon Jehovah kum-Manitt8m, nanauwehtinneat wame ukkuhk8waongash, kah wuttinnaumatuongash nish anann8nonish, ken, kah kenaumon, kah kenaumon wunnaumónuh tohsohkepomantaman, kah woh kussepe pomantam,
6.3 Newutche n8tam8k woi Israel, kah kuhkinneasek ussenat, onk woh k8niyeuwontamun, ônk woh kummishetimw8, neane Jehovah um-Manitt8moh k8shog quoshomukqueóp, ut ohkeit ne tamogok sogkdtunk kah hony,
6.4 N8tam8k woi Israel, Jehovah kummanitt8mun pasuk nont Jehovah.
6.5 Kah womoaus Jehovah kum-Manitt8m nashpe wame kuttah, kah nashpe wame kukketeahogkou, kah nashpe wame kummenuhkesuonganit.
6.6 Kah yeush kutt8wongash nish ann8nonish yeu kesukok: pish otaash kuttahh8wout.
6.7 Kah nash pish kummenuhke kuhk8(t)omauonaoash keneechánog, kah pish nash keket8kuaonáoash appean kekit, kah pómusháan mayut, sepsinan, kah omohkean,
6.8 Kah kishpis kenutcheganit, wutch kukkinneasuonk, kah muskodtukque nompakouonuohettich nashaue kuskesukqut.
6.9 Kah nish wuffukwhush, ut wetuome pogkomuhquonganit kah k8squontamut.
6.10 Kah pish nnih, Jehovah kum-Manitt8m, mahche pas8quean en ohkeit ne chadchekeimomp k8shoh Abraham Israel & Jekob, kittinnumunkqunat mogke kah wunne keitotanash, nish matta nahto8opash.
6.11 Kah wetuomash numwohteau wunne maumachiash, nish matta numwameechumehteapash, kah wónuhkontam8e wuttahhumongash nish matta wónuhkontam8ópash wenominneohtekonash kah olive mehtugquash, nish matta ohketeapash mahche meetsean kah wamupwéen.
6.12 Neit ahque ishkont k8wanânum Jehovah noh sohh8wunukqueókup wutch ohkeit Egypt, wutch missinnóe-kommukqut.
6.13 Qush Jehovah kum-Manitt8m, kah waussum, kah chadchekeyeuash nashpe 8wesuonk.
6.14 Ahque asuhkau onkatogig manitt8og, ummanitt8m8oh missinninnuog, neg weenuhkongqueanag.
6.15 (Newutche Jehovah kum-Manitt8m m8summuwae Manitt88 kenugke kenaau) ishkont ummusquantam8onk Jehovah kum-Manitt8m ayeuuhkonittue nashquneau ut kuhhogkat, kah ishkont kuppaguanuk8 wutch wosketohkeit.
6.16 Qutcheheuhkon Jehovah kum Manitt8m neane qutcheheòg ut Massah.
6.17 Menuhke nanawehteok wuttinn8waongash Jehovah kum-Manitt8mw8, kah 8wauwaongash kah ukkuhk8waongash nish anunn8nukqueanish.
6.18 Kah ussish ne sampwag kah waneguk ut anaquabit Jehovah, onk woh k8niyeuwontamun, onk woh kuppetutteam kah kutahtauun wunohke ne Jehovah chadchekeimomp k8sh8oh.
6.19 Sohh8kauônat wame kummatwomog wutch anaquabean, ne an8wop Jehovah.
6.20 Kah kenaumon nat8tomungquean, ompetak, an8wadt, Toh nauwuttam88 wauwaongash, káh kuhk8waongash kah wussittum8ongash, nish Jehovah kum-Manitt8mw8 anunn8nukqueog?
6.21 Neit pish kuttin kenaumon, Nenawun mo ummissinómoh Pharaoh ut Egyupt, kah Jehovah kussohh8wunkukqun wutch Egypt nashpe mishe menutcheganit.
6.22 Kah Jehovah nahtitteop kuhkinneasuongash, kah monchanatam8ongash mogkiyeuash kekechiyeuash, ut Egypt, kah ut Pharaoh, kah ut wame neh weekit apinitcheh, ut anaquabeóg.
6.23 Kah kussohh8wunukqun na wutch, onk woh kuppethuunukqun, kittinnumungqunnanónut ohke ne chadchekeyimomp k8shunnónog.
6.24 Kah Jehovah kukken8nukqunnónup ussenat wame yeush kuhk8waongash, qushonat Jehovah kum-Manitt8mun, wutche k8netuónganun nagwutteaeu, onk woh kuppomantamwahukqun neyaneyeu kesukok.
6.25 Kah ne pish kussampweusseaenuonganun, kuhkinnéaséog ussenat wame yeush wuttinn8waóngash, anaquabit Jehovah kum-Manitt8mun, nean ann8nukqueog.
7.1 JEhovah kum-Manitt8m pas8quean ut ohkeit, uttoh aóyan ohtauunat, kah sohwhuhteadt monaash wutohtimoneash anaquabean, Hittitsog, kah Girgashitsog, kah Ammonitsog, kah Cananitsog, kah Perizitsog, kah Hivitsog, kah Jebusitsog, nesausuktahshinash wutohtimóneash ánue mogkiyeuash kah menuhkiyeuash onk ken.
7.2 Kah Jehovah kum-Manitt8m, nah ponont anaquabean, pish nag kuttogkomóog, kah kuppapaquanne paguanóog, matta pish k8n8wáunáóog, asuh kittumonteanumóog.
7.3 Asuh weetauadheuhteóg, kuttaun8ôog pish matta kummag8m8 en wunnaumonaóut, asuh neemunuhkon wuttaunoh wutche kenaumon.
7.4 Newutche nag pish quinnuppenóog kenaumonuh wutch nutasukkongqunnaóut, onk woh waussumóog onkatogig manitt8ut nemehkuh ummusquantam8onk Jehovah ayeuuhkonittue nashqunnau kenaau, kah teanuk kuppaguanukou.
7.5 Qut yeu pish kuttinheoneau, pish kuppaguatau wut-Altarsum8uh, kah pohqunnumau wuttinneukontunkan8uh, kah tummehthamau kuppohkomuk8, kah chikohsumau wuttinneukontunkan8uh nashpe n8tau.
7.6 Newutche kenaau wunnetupanatamwe missinninnuog en Jehovahut kum-Manitt8m8wóut, Jehovah kum-Manitt8m kuppepénunk, uppapane missiissinninneummuneat ut wuhhogkat ánue onk wame missinninnuog ut wosketohkit.
7.7 OOwomoausuonk matta kupponamunkou Jehovah, asuh matta kuppepenunkou, newutche kumm8cheke monamw8 onk neg howáe missinninnuog (newutche kenaáu kutânue ogguhsimw8 onk wame missinninnuog)
7.8 Qut newutche Jehovah k8womonukou kah newutche woh nanawehteoh chadchekeyouwaonk, ne chadchekeimop k8sheuóguh, Jehovah kussohh8wunukou nashpe mishe menutcheg, kah kummanohhukou wutch missinnóe kommukqut, wutch wunnutcheganit P(h)ar(a)oh Egypte ketass8t.
7.9 Newutche wahteau8k Jehovah kum-Manitt8mw8 noh GOD pabuhtanumwae Manit, noh nanawehteunk wunn8waonk kah monaneteaonk wutche nah womonukqutcheh, kah nanawéhteauunutche wuttinn8waongash: wutche muttannongane pometeongash.
7.10 Kah wunnompenúmauoh neh sekeneunkqutcheh, anaquábenit paguanonat, matta quohquéhtauwó8 neh sekeneunkqutcheh, pish wunnompenumauoh anaquabenit.
7.11 Newutchepish kenanauwehteau wuttinn8waongash kah kuhk8waongash, kah wussittum8ongash, nish an8nonch yeu kesukod, nish ussenat.
7.12 Newutche pish n nih, kukkeihtamóg yeush wussittum8ongash, kah nish nanawehteauóg kah usséog, Jehovah kum-Manitt8m, nanawehteau wunn8waonk, kah monaneteaonk nogque en kuhhogkat, nish chadchekeimompash k8sh8oh.
7.13 Kah pish k8womonuk, kah pish k8nanumuk kah pish kummuttaanhik, kah wonk pish wunnantam ôotómuk ummeechummuonk kutohke k8wea(t)chiminneash, kah k8wineum, kah kuppummeim, kukkoashinime monaonk, kah kus sheepse flocksum8og ut ohkeit ne chadshekeimont k8shog kittinnumunkqunat.
7.14 Pish kutanue wunánumit wame missinninnuog, matta na pish mehcheeu nomposhim asuh squoshim, kenugke kenaau, asuh kenugke kenee[t]aséumog.
7.15 Kah Jehovah pish kutamaunumunk wame mahchinnaongash, kah matta kupponamauun8 matta pasuk machuk Egypte onkquomom8ongesh, nish wahteauanish, qut upponamunash neg sekeneunkqueanneg.
7.16 Kah pish paguanau wame missinninnuh neh Jehovah kum-Manitt8m pish aninnumunkqueaneh, kuskesuk pish matta ukkitteamonteanumoh, asuh matta pish k8wowussumôh um-Manitt8m8oh, newutche ne pish kupputhukqun,
7.17 An8waan kuttahh8wout, yeush wutohtimoneash anueyeu8ash onk nen, uttoh woh nuttinne sohh8kauónat?
7.18 Matta nag pish kukqushaôog, qut pish kummenuhke mequantamumw8, uttoh Jehovah kum-Manitt8mw8 ahheont Pharohhoh, kah wame Egypt.
7.19 Mogagish qutchhuáongash, nish nagish kuskesukquash, kah kuhkinneasuongash kah monchanatam8ongash, kah menuhki menutcheg, kah summagunnum8e muhpit, ne nashpe Jehovah kum-Manitt8m kussohh8wunuk, ne pish wuttinheon Jehovah kum-Manitt8m wame missinninneuh neg quoshadcheg.
7.20 Nano Jehovah kum-Manitt8m pish ann8nau hornet en kenugke nahoh, nô pajeh nag ashqueneanutcheg kah pattogkquetunkqueaneg, paguanonnaóont,
7.21 Matta pish kutchepgshanuk8og, newutche Jehovah kum-Manitt8m, kenugke kenaau, masugkenuk God, kah uhqunneunkqussu.
7.22 Kah Jehovah kum-Manitt8mw8 pish áumaunum wutohtimóneash wutch anaquabean iogguhsemese, matta woh uppaguanóog pasukqut, ishkont touohkomukque puppinashimwog nano monahettit ut kuhhogkat,
7.23 Qut Jehovah kum-Manitt8m, nag pish upponu(h) ut anaquabean, kah nah uppaguanu(h) nashpe mishe paguanóonk nô pajeh paguanonaóont,
7.24 Kah noh pish ponau ukketass8tam8moh ut kenutcheganit, kah nag pish kuppaguatu(h) 8wesuongan88ash, wutch agwe kesukqut, matta wosketomp pish tapenum8 neepauun anaquabean, nó pajeh mahche kuppaguanonaóut.
7.25 Ummanitt8e nunneukontunkan8uh pis(h) kutchikos8og n8taut, matta pish kukkodtantam8 ne silver asuh gold ne agquehettit, asuh matta pish keneemunnum(ó)uh, ishkont na kuttit puttohwuhttea(n), newutche ne wutuhquontamun Jehovah kum-Manitt8m.
7.26 Asuh matta pish kuppaudtauoh nish keneunkquok keekit, ishkont ken kummatchenanumit neane ne, qut pish pannuppe kussekeneamun, kah pish pannuppe kutuhquontamun, newutche ne, mattantamwae teaguas.
8.1 WAme wuttinn8waongash nish ann8nogish yeu knsukok, kuhkineasek kah ussek, onk woh kuppomantamw8. kah kummuttaanumw8, kah petutteamw8, kah kutohtauunneau ohke, ne Jehovah chadchekeimomp k8sh8oh,
8.2 Kah pish kummequantam wame ne may Jehovah kum-Manitt8m ane sagkompagunukquean, yauunchage kodtumwae. ut touohkômuk, toh hohpahikqunat, kukqutchhikqunat, kah wahteauunat teáguas ohtag kuttahhut, uttoh kittin nanawehteauun wuttinnaumatuongash asuh matta.
8.3 Kah kuttahhóhpahik, kah kukkodtupwehuk, kah kussohkom8nuk Manna, ne matta wahteau8an, asuh matta k8sh8og wahtteau8unaoh, kah woh k8wahteauwahukqun wosketomp matta wutch pomantam webe pétukqunnunk, qut nashpe nish noh kutt8onk ne wom8uk wutch Jehovah wutt8nut wosketomp wutch pomantamun.
8.4 Kuthogk8unash matta nukkonean8ash ut kuhhogkat, asuh matta kusseet mogqueinn8, yeush yauunchage kodtumm8ash.
8.5 Natwontash wonk ut kuttahhut, onatuh wosketomp sasamatahwhont wunnaumonuh, ne kittinne Jehovah kum-Manitt8m sasámatahhukqun. |
8.6 Newajeh pish nanawehteauan wuttinnaumatuongash Jehovah kum-Manitt8m, pomushonat ummayash, kah qushonat.
8.7 Newutche Jehovah kum-Manitt8m kuppas8k wunne ohkeit, sepuemese tóhkekomue, monompague ohke, nish wutch sohwutch8ogish m8nokôiyeutu, kah wadchukontu,
8.8 Wheate, kah Barley kah wenómsippague, kah figsuhtugque, kah Pomgranatse ohke olive pummee kah honye ohke.
8.9 Ohke uttoh pish mo adt quenaee meech8án petukqunnunk, matta pish teag kukquenauwehik8 noh ut mouhshagque qussukqunohkomuk, kah wutch wadchuuhkontu woh k8tohteaham wompuhshog.
8.10 Meetsean, kah wamepwean, neit pish k8nanum Jehovah kum-Manitt8m, wutche wunohke ne aninnumungquean.
8.11 Ahque wananum Jehovah kum-Manitt8m, matta nanauwehteauan wuttinn8waongash, kah wussittum8ongash kah ukkuhk8waongash, nish ann8nonish yeu kesukok.
8.12 Ishkont, meetsean kah wamep8an, kah mahche wunneekitteaan, kah na weekean.
8.13 Kah kut-herdsumog, kah kuf floksumog monahettit, kah kus-silverum kah kuhgoldum muttaánit, kah wame ne ahtaua(n) muttaánit.
8.14 Kuttah neit waápu, kah k8wannanum Jehovah kum-Manìtt8m (noh sohh8wunukquean wutch ohkit Egypt, wutch missinnae kommukqut.
8.15 Noh sogkompagunukquean papashpe mishe kah uhqunneunkque touohkomuk, ne aihetit n8tae ask8kog, kah skorpionsog, kah kóhnkan, na mo adt nippen8g, noh sohh8wuttunkquean nippe wutch soggohtunkanompskut,
8.16 Noh sohkom8nukquean Manna ut touohkomuk, ne k8sh8og matta wahteauhetteg, onk woh kutóhhohpahikqunat, onkwoh kukqutchhik, onk woh k8nenehikqun maumachish.)
8.17 Kah kussim ut kuttahhut nummenuhkesuonk, kah nunnutchegane menuhkesuonk n8tattauun yeu weenaieetuonk.
8.18 Qut ken mehquanum Jehovah kum-Manitt8m, newutche nagum anumungquean menuhkesuonk 8tahtauunat weenaieetuonk; onk woh menehketeau 8n8waonk, ne chadchekeimomp k8shoh, neane yeu kesukok.
8.19 Kah pish n nih, wananumadt Jehovah kum-Manitt8m, kah asuhkauadt onkatogig Manitt8og, kah nag noswehteaudt kah waussumadt, kutayeuuhkonittue wauwonumw8, pish wunnamuhkut kutawakompanomw8.
8.20 Neane wutohtimóneash nish Jehovah paguatunkish ut anaquabeôg, neit pish kutushpunóneau, newutche matta n8swehtam8ôg 8wadtauatunkqussuonk Jehoveh kum-Manitt8mw8.
9.1 NOOtam8k woi Israel, mos kukqushkodteam Jordan yeu kesukok, petukontamunat, ohtaunat wutohtimóneash, anue mogkiyeuash kah menuhkiyeuash onk ken, mogke ketotanash, & kesukqut ninneus8ash
9.2 Missinninnuog matiken8og kah quogquononkqussuog, wunneechan8oh Anakimsog, neg waheadcheg, kah papaume nag n8tamohpanneg. howan woh neepauit anaquabhettit wunnaumonuh Anak
9.3 Newutche wohtam8k yeu kesukok, Jehovah kum Manitt8m; noh negonáe quoshodtumunkquean, onatuh machikkussuwae n8teau, nah pish uppaguanuh, kah nah pish wunn8kohkonuh anaquabeog, nemehkuh pish sohh8kau8og. kah teanuk paguanóog, neane Jehovah anukquean.
9.4 Ahque n8wash ut kuttahhut, mahche Jehovah kum-Manitt8m pogkenont wutch anaquabean, ahque n8wash, wutche nussampweusseonk waj Jehovoh pethuunukque, ahtauunat yeu ohke, qut wutch ummatcheet8wongan8 yeush wutohtimóneash, Jehovah kum-Manitt8m, nah wussohh8kauoh wutch anaquabean:
9.5 Matta wutch kussampweusseonk, asuh kussampwetahaonk kuppetutteam ohtauunat wutohke, qut wutch ummatcheseongan8 yeush wutohtimoneash, Jehovah kum-Manitt8m wussohh8kauôoh wutch anaquabean, onk woh uppakodche ussen wuttinn8waonk Jehovah ne chadchekeimomp k8sh8oh, Abraham, kah Isaak, kah Jakob.
9.6 Newutche wohtash, Jehovah kum-Manìtt8m, matta kittinnumunkk8un yeu wunohke ohtauunat, wutche kussampweusseonk, newutche kenaau chetauwussittippukanu missinninnuog.
9.7 Mehquontash, ahque wunantash uttôh en m8m8sqheadt Jehovah kum-Manitt8m, musquantamunat ut touohkomuk, wutch na kesukok waj sohhaman ohkit Egypt, nô pajeh kuppeyonat yeu ayeuonk, kutayeuuhkonittue cheketauomw8 Jehovah.
9.8 Wonk ut Horeb kumm8m8sqheomw8 Jehovah musquantamunat, nemehkuh Jehovah kummusquanumukou kuppaguanukqunnaóut.
9.9 Kohkukquéan wadchuut, nutattumunumunat hassune tableash, 8n8wae tableash nish Jehovah ayimungqueógish, neit nutapip wadchuut yauunchage kesukquáe, kah yauunchage nukkonae, matta nummeech8 petukqunnunk asuh n8tattam nippe.
9.10 Kah Jehovah nuttinninnumunk neesinash qussukqunne tableash, wusskwhosuash nashpe wuttinnuhwhunitch GOD, kah naut wussukwhosu neane wame wuttinn8waongash, nish Jehovah anukqueogkupash wadchuut, wutch nôeu n8taut, ut mukkinneâe kesukodtut.
9.11 Kah n nih mahche mahtshunk yauunchage kesukodtash kah yauunchage nukonash, Jehovah nuttinnumunkup neesinash qussukquanne tableash, wunn8wae tableash.
9.12 Kah Jehovah nuttinuk, neepaush, teanuk 8msish yeu wutch, newutche kummissinninnumog, neg sohh8wunadcheg wutch Egypt, nag anusheáog, nag teanuk qushkeog wutch mayut, ne ann8nog, nag ayimóog sabassumwe nunnekontunk.
9.13 Nano Jehovah nukken8nuk, nuttinuk, yeug nauóog missinninnuog, kah kusseh chetauwussittippukane missinninnuog.
9.14 Mukk8náaeh onk woh nuppaguanóog, kah woh nutjishkham 8wesuongan8 wutch agwe kesuk, kah kutayimaush wutohtimóin, anue menuhki kah missi onk nag.
9.15 Neit nukqushkem kah nunn8kem wutch wadchuut, kah wadchu chikohteau nashpe n8tau, kah neesinash wunn8wae Tableash, neese nunnutcheganit ohtaash.
9.16 Kah nunnatauwompip, kah kusseh, kummahche kummatcheneheomw8 Jehovah kum-Manitt8mw8, kah kummahche ayimomw8 sabássumwe Calf: teanuk kukqushkemwop wutch mayut, ne Jehovah ann8nukqueogkup.
9.17 Kah nunnéemunum neesinash Tablsash kah nuppogketamunash wutch neeswe nunnutcheganit, kah nuss8quohkonash ut anaquabeog.
9.18 Kah nukkepshomp ut anaquabit Jehovah néane weske, yauunchage kesukquae, kah yauunchagkodtash nukkonash, matta nummeech8 petukqunnunk, asuh n8tattam nippe, newutche wame kummatcheseóngan88ash, nish matcheseogish, matcheseog ut anaquabit Jehovah m8m8sqheonat.
9.19 (Newutche n8wabesip musquantam8onk kah kussopitae matchenanittuonk, yeu nashpe Jehovah musquanumukqueog kuppaguanukqunaóont) qut Jehovah nunn8tunkup wonk na ut.
9.20 Kah Jehovah muttae musquanumomp Aaronoh, wunnushonat: kah wonk nuppeantamwansheup Aaron na ahquompak.
9.21 Kah nunnemunum kummatcheseonk, ne Calfe neh kesheokgup, kah nutchikoswop n8taut, nussukukauop, kah nussukquttahwhop, nô pajeh wuttinsukquesinneat puppissiyeuut kah nuppogketamup uppuppissiyeum, en sepuesut ne 8msishunk wutch wadchuut.
9.22 Kah ut Tabarah, kah ut Massah, kah ut Kibroth Hattaavah, kumm8m8sqheomw8 Jehovah, musquantamunat.
9.23 Neane Jehovah ann8nukqueog wutch Kadesh-Bernea, n8wop, Kuhkuhquek kah ahtó8k ohke ne anumauunog, neit ayeuuhkonittue kutcheketamumwop wuttinn8waonk Jehovah kum-Manitt8mw8, kah matta k8namptau8op, asuh kukkeihketam8mwop 8wadtauatonkqussuonk
9.24 Kutayeuuhkonittue cheketauomw8 Jehovah wutch na kesukok wahenog.
9.25 Yeu nuttinne kepshonah ut anaquabit Jehovah, yauunchadet-kesukquaeu kah yauunchage nukkonaeu, kah neane negonne kepshoomp newutche Jehovah n8wop kuppaguanunnumw8.
9.26 Newutche nunnanompassumomp Jehovah, kah nussip, Woi Jehovah Manit, ahque paguas kummissinninnumog, kah kutahtóonk neg pohquohwhunacheg nashpe kummissugken8onk, neg sohh8wunacheg wutch Egypt, nashpe mishe menutcheg.
9.27 Mehquanum kittinninneumog Abraham Isaak kah Jakob, ahque monunneash wutcheketam8ongan8 yeug missinninnuog asuh ummatcheseongan8, asuh uppanneseongan8.
9.28 Ishkont ohke nó waj sohh8wusseog n8waog, Newutche Jehovah n8nunum pas8ónat ohkit nâ quoshomomp, kah newutche wusseneauoh, wussohh8wunuh, nushonat ut touohkomuk.
9.29 Qut ohnch nag kummissinneumog kah kutahtóonk neg sohh8wunnatcheg nashpe mohsag kummenuhkesuonk, kah nashpe kussummagunum8e muhpit.
10.1 NA ahquomppak Jehovah nuttukup wunnagetahhash neesunash qussukquane tablesash, agqueneunkquokish nash weske kah kuhkuhquehtah en wadchuut, kah ayish mehtugque Ark,
10.2 Kah pish n8sukkuhhum ut tablesut, kutt8ongash nish ahtagkupash ut weske tablesut, nish pohquonteaopash, kah pish nish kupponamunash Arkut.
10.3 Kah nutaeimup shittimuhtugque Ark, kah n8ntahhamup neesinash qussukquane tablesash, neaneongquodtash nash weske, kah nukkuhkukquem en wadchuut, neesinash tablesash ohtaash ut nunnutcheganit.
10.4 Kah wussukhum ut tablesut, neaunag negonne wasukuhwhosikup,, piukquttash wuttinn8waongash, nish Jehovah anukqueogkupash ut wadchuut, wutch nôeu n8taut, ut moeáe kesukodtut, kah Jehovah nash nuttinnumunkqunash.
10.5 Kah nukqushkem kah n8womussin wadchuut, kah nupponumup tablesash Arkut, ne kesteauup kah nish ne ohteau, nean ann8sit Jehovah.
10.6 Kah wunnaumonuh Israel pomushaog wutch Beeroth ne wadtaumáag wunnamonuh Jaakan, en Mosera: na Aaron wuttit nuppun, kah na ut posekinon, kah Eleazar wunnaumon usseu sephausue aninnohsuonk nompe nagum.
10.7 Na wutch pomushoneau en Gudgodah, kah wutch Gudgodah, en Jotbath, sepue kah nippàe ohke.
10.8 Na ahquompak Jehovah chippinumup wutchippan8onk Levi, kenunumunat Jehovah 8n8waongane Arkum,, neepauunat ut anaquabit Jehovah, 8wowussumukqunat, kah 8nanekonat ut 8wesuonganit, yeu pajeh yeu kesukok.
10.9 Newutche Levi matta weeche chippohtomoou, asuh ohtóou kenugke weematoh, Jehovah neh wutohtoonguh, neaunag Jehovah kum-Manitt8mw8 quoshaumont.
10.10 Kah nutapip wadchuut, neane weske yauunchage kesukquae, kah yauunchage nukkonáe, kah Jehovah nukkeihtunkup wonk na ut ahquompak, kah Jehovah matta kuppaguanuk8p.
10.11 Kah Jehovah nuttinuk, Omkish, negonuhkau missinninnuog, onk woh nag petutteaog, kah ohtoog ohke, ne chadchekeumomp 8sh8oh, nah wuttinnumauónat.
10.12 Kah yeuyeu Israel, teag Jehovah kum Manitt8m kodtantamungquean, qut webe qushonat Jehovah kum-Manitt8m, pomushonat wame ummayash, kah womononat, kah nosweetauonat Jehovah kumManitt8m nashpe wame kuttah, kah nashpe wame kukketeahogkou.
10.13 Nanawehteauunat wuttinn8waongash Jehovah, kah ukkuhk8waongash, nish ann8nonish yeu kesukok, wutche k8neetuonk.
10.14 Kusseh, kesuk, kah ukkesuk8m kesuk, nish wutchiyeuash Jehovah kum-Manitt8m ohke wonk, kah nish noh na ohtag.
10.15 Webe Jehovah weeteanumop k8sh8oh: womononat, kah pepenauau 8skannemunnéoh nahohtôeu nagoh, kenaau, anue onk wame missinninnuog neane yeu kesukok.
10.16 Newutche quosqussum8k metahhuwae keyausue wodtuhquab, kah ahque wonk chetauwussittippikanunk.
10.17 Newutche Jehovah kum-Manitt8mw8 noh um-Manitt8m8oh manitt8og, kah wul-Lordum8uh lordog, missugke GOD, kah menuhkesu, kah uhqunneunkqussu, matta toh hen tuppanumunk howane, kah mo neemunnum8 onkquatunk.
10.18 Wussampweneuh touwiesoh kah sekousquoh, kah womonau pen8wohteuh, assamont kah hogquanont.
10.19 Newutche womon8k pen8wot: newutche kuppen8wohteomwop ut ohkit Egypt.
10.20 Qush Jehovah kum-Manitt8m nagum noswetau, mosogquehtau, kah chadchekeyeuash nashpe 8wesuonk.
10.21 Noh k8wáenomitteaonk, noh kum-Manitt8m, noh aseaunshikquean yeush magagish kah uhqueneunkquokish, nish kuskesukquash nagish.
10.22 K8sh8óog w8msupanneg Egypt nesausuk tahshinchagkodtog weechogqutcheh kah yeuyeu Jehovah kum-Manitt8m kutogqueneunkhuk anogqsut wutch mutaanukeg.
11.1 NEwutche womoaush Jehovah kum-Manitt8m, nanauwehteáush ummeechumehteaonk, kah ukkuhk8waongash, kah 8sittum8ongash, kah wuttinnaumatauongash nagwutteaeu.
11.2 Kah wahteau8k yeu kesukok: newutche matta nuttinnouneau keneechan8óog, neg matta wahteauogig, kah neg naumogig sasamatahh8waongash Jehovah kum-Manitt8mw8, ummissugken8onk, ummenuhke wunnutcheg, kah summagunumôe wuhpit.
11.3 Kah ummonchanatamwahuwaongash kah wutusseongash nish anheumpash ut nashàue Egypt, ut Pharohut Egypte ketass8t, kah ut wame wutohkit.
11.4 Kah uttoh anteunkup Egypte kenauwameonk, wut-horsesumouh, kah wutcharetsumoash, uttoh anteunkup misque ketahhane nippe wunnetippannonat, nag wanomatehtohukqueog, kah uttoh an Jehovah paguanont yeu pajeh yeu kesukok.
11.5 Kah uttoh anhikouog ut touohkomuk nô pajeh kuppeyonaóont yeu ayeuonganit
11.6 Kah uttoh anheom Dathan & Abiram wunnaumonuh Eliab, wunnaumonuh Reuben uttoh an ohke woshwunukup wutt8n, kah ummishashqunneapuh, kah neh wékuóut, kah wekuoash, kah wame wutahtoongan8 né ahtaehettit, ut nashaue wame Israelut
11.7 Qut kuskesuk88ash naum8m8ash wame ummishanakausuongash Jehovah, nish aseehpash.
11.8 Newutche nanawehteau8k wame unnaumatuongash. nish an8nunnogish yeu kesukok, onk woh kummenuhkesimw8, kah woh kuppetutteamw8, kah kutohtomw8 ohke, uttoh áôóg kutohtauunnaóont.
11.9 Onk woh kussepe pomantamumw8 ut ohkeit, ne Jehovah chadchekeomomp k8sh8oguh, nag aninnumauonat, kah en 8skannemunnuout, ohke ne tomogok sogkodtunk kah hony.
11.10 Kah newutche ohké uttoh petutteaan ohtauunat, matta, netatuppeinn8 ohkit Egypt, nô waj sohhamog, uttoh adt ohkehteaap k8skannemunneash, kah k8tattipattauun nashpe kusseet, onatuh moskehtue tanohketeaonganit.
11.11 Qut ohke uttoh aóyog kutahtauunnaont, wadchuuhkontu8, kah 8nóuhkóiyeu8 kah wuttattam8m8 kesukque sokanon.
11.12 Ohke ne Jehovah kum-Manitt8m wohquontog, wuskesukquash Jehovah kum-Manitt8m nagwutteae kenompattam8m8, wutch waj kutchissik kodtum8, kah adt wohkukquoshik kodtumm8.
11.13 Onk pish n nih, menuhke n8tamog nuttinnaumatuongash, nish ann8nunogish yeu kesukok, womononat Jehovah kum-Manitt8mw8, kah waussumónat nashpe wame kuttahhou, kah nashpe wame kukketeahogkon8óog.
11.14 Onk woh kittinnumauúnnumw8 sokanon kutohkeyeuwóut, uttoh adt tapeneunkquok, negonne sokanon, kah maumachish sokanunk, onk woh kummohmóunum k8weatchimineash, kah k8wineum, kah kuppummeim.
11.15 Kah nuttinninnumau moskehtuash ut kutohkeit, wutche keneetasum8óog, onk woh kummeets kah woh k8wamup.
11.16 Nunnukqussek, ahque kuttahhou as8kekomunach, kukquinuppenaont kah 8tinninneumunnaóont onkatogig Manitt8og, kah nag waussumonat.
11.17 Kah neit Jehovah ummusquantam8onk ayeuuhkonittue nashqunnaeitunkquneau kah kuphamunat kesuk, onk woh mo sokanonau, kah ohke matta wutchekennunn8 ummeechummuonk, kah ishkont teanuk kuppaguanimw8 wutch wunne ohkeit, ne Jehovah anumunkqueóg.
11.18 Newutche ponam8k yeush nukkutt8wongash kuttahh8wóut, kah kukketeahogkon8wóut, kah kishpinn8k kenutchegann8wóut, wutche kukkinneasuonk, onk woh násh mishkodtukque nompak8enéu8ash, nashauwe kuskesuk8óut,
11.19 Kah nish pish kukkuhk8tomauonaoash keneechan8óog, nish wéogqutsh áppean kékit, kah pomusháan mayut, sepsinan, kah omohkean.
11.20 Kah nish wussukwhush ut squontame kéeke nepattuhkquônkanit, kah k8squontamehtu.
11.21 Onk woh kukkesukodtash monatash, kah ukkesukodtumash keneechanog, ut ohkeit ne Jehovah chadchekeimomp k8sh8ógkuh, wuttinnumauónat, onatuh kesukque kesukodtash ut ohkeit.
11.22 Newutche menuhke nanauwehteóg, wame yeush wuttinnaumatuongash, nish ann8nunogish ussenat, womononat Jehováh kum-Manitt8mw8, pomushonat wame ummayut, kah mosogquehtauonat.
11.23 Neit pish Jehovah sohh8kom wame yeush wutohtimoneash wutch anaquabeog, kah pish kutohto mogagish wutohtimôneash kah anue mamonohkagish onk kenaau.
11.24 Nishnoh ut ayeuonk uttoh kusseet8 pish táshkukog, ne pish kuttaihe8, wutch touohkomuk, kah Lebanon, wutch sepuut Euphratese sepuut, wehque aongkoue kehtahhannit, na pish kussiffippóiyeum8.
11.25 Matta pish wosketomp tapenum8 nepauunat anaquabeog, newutche Jehovah kum-Manitt8mw8, pish ponum kukqushitteaongan8, kah k8wabesuónitteaongan8 wame ohke ne tashkukkomôg, neánukqueógkup:
11.26 Kusseh, nupponum anaquabeog wunnanittuonk, kah mattanittuonk.
11.27 Wunnanittuonk n8swehtamog wutann8team8ongash Jehovah kum-Manitt8mw8, nish ann8nunógish yeu kesukok.
11.28 Kah mattanittuonk matta n8swehtamog wuttinnaumatuongash Jehovah kum-Manitt8mw8, qut qushkeog wutch mayit, nish ann8nógish yeu kesukok, asuhkauonat onkatogig manitt8og, neg mo wahheogig.
11.29 Onk pish nnih, Jehovah kum-Manitt8m pas8quean ohkeit uttoh aóan kutahtauunat, neit pish kupponam wunnanittuonk ut wadchuut Gerezim, kah mattanittuonk ut wadchuut Ebal.
11.30 Sunnummatta nish ohtan8ash ogkomut Jordan, nogque adt wayont, wutohtuont Kananitsog, neg wadohkitcheg pohquakesukodtut piuhsuke Gilgal: kishke Morehe mukoshquetahtu?
11.31 Newutche pish kuppannupwushomw8 Jordan petukónaóont ohtauunat ohke ne Jehovah kum Manitt8mw8 ânumungqueóg, kah pish kutohtauuneau, kah na pish k8tohkinneau.
11.32 Kah pish kukkehkinneasimw8 ussenat wame kuhk8waongash kah wussittum8ongash nish ponamonish anaquabeóg yeu kesukok.
12.1 YEush kuhk8waongash kah wussittum8ongash nish pish kahkinneaseógish ussenat ut ohkeit, ne Jehovah um-Manitt8m8uh k8sh8oog anumungquean kutahtauunat, wame kusukodtash pomantaman ut ohkeit.
12.2 Papaquanne paguatok wame ayeuongash uttoh adt wutohtimoneash nish ohtauôgish neg waussumoncheg um-Manitt8m8uh, ut kussohkóiyeue wadchukontu, kah ut wadchuut, kah nishnoh ut askunkquamut.
12.3 Kah kepuhteagk wutaltarum8uh, kah pohquohtagk wunnepatunkquonkan8ash. kah chikkossumok ukkuppiyeum8óash nashpe n8tau, kah n8ketahh8k wuttinneukontunkane manitt8oh, & paguatau8k 8wesuongan88ash na wutch ayeuonganit.
12.4 Matta pish neane kuttinheoneau Jehovah kum-Manitt8mw8.
12.5 Qut en ayeuonganit ne Jehovah kum-Manitt8mw8 pish pepénam, wutch wame kutchippan8ongan8óut, na ponamunat 8wesuonk, en wutayeuonganit natinnáhteagk, kah na pish kuppeyam.
12.6 Kah na pish kuppaudtauuneau chikohtae kummag8ongan8oash, kah kussephausuongan8oash, kah kuppiukque chippiyeum8oash, kah kenutchegane tahshinnumwe kummag8ongash, kah kukquoshaumuwaongan8ash, kah nanouwe kummag8ongan8ash, kah mohtommegitcheg ut kutherdsumut kah ut kuf-flocksumut.
12.7 Kah na pish kuttit meetsinneau anaquabit Jehovah kum-Manitt8mw8, kah pish kummuskouantamw8 wame ne ponamóg kenutchegan88ash, kenaau, kah neg kekuout, uttoh adt Jehovah kum-Manitt8m wunnanumukquean.
12.8 Matta pish kutusseumw8, neaunag wame ne usseóg yeu ne kesukok, nish noh wosketomp ne sampwag ut nehenwonche wuskesukqut.
12.9 Newutche asquam kuppeyaum8 anwohsinn8onganit, ut ohtoonganit ne Jehovah kum-Manitt8mw8 anumungqueog.
12.10 Qut qushkodteáog Jordan, kah wutohkeóg ohkeit ne Jehovah kum-Manitt8mw8 anumungqueog ohtauunat, kah anwohsinnehikqueóg wutch wame kummatwomog wéenu, neit k8niyimw8.
12.11 Neit pish na ayeuonk, ne Jehovah kum-Manitt8mw8 pish pepenog, na wodohkehteunk 8wesuonk, na pish paudtauog wame ne ann8nog, kutchikohtae mag8ongash, kah kussephausuongash, kuppiukquechippiyeum8ash, kah kenutchegane tahshinnumwe mag8ongash, kah wame kuppepenamwe quoshomuwáongan8oash nish quoshomógish Jehovahut.
12.12 Kah pish k8wekontamumw8 ut anaquabit Jehovah kum-Manitt8mw8, kenaau kah kenaumónaóog, kah kuttaun8óog, kah wosketompáe kuttineum8ôog, kah mittamwossisse kuttinneum8óog, kah Levite noh apit kittinnomsquontamut, newutche matta wutchippiyeumu, asuh ohtóonk kenugke kenaau.
12.13 Nunnukqusish kuhhog matta mag8unat kutchikohtae mag8ongash nishnoh ayeuonganit ne nauman.
12.14 Qut ut ayeuonganit ne Jehovah pish pepenog, ut pasuk kutchippan8onganit na pish kuttit magun kutchikohtae mag8ongásh, kah pish kuttit ussen wame ne ánann8nun.
12.15 Qut, woh kenush, kah woh kummeets weyaus, ut wame k8squontamehtu, uttoh kukketeahogkou quenauanumit, neaunag wunnanittuonk ne Jehovah kum-Manitt8m aninnumunkquean: nag nishkeneunkqussitcheg, kah pahkesitcheg woh ummeechineau, neane ahtuhq, kah neane nukkonahtuk.
12.16 Webe matta pish kummeecheum8 musqueheonk, pish kussokenumun ohkekontu, onatuh nippeit.
12.17 Matta woh kummeechu anomuk8squontaméhtu piukque chippag k8weatchimminneash, asuh k8wineum, âsuh kuppummeum, asuh mohtomegitcheg ut kut-herdumut asuh kuf-flocksumut, asuh matta pasuk kukquoshomuwaongash, nish quoshómuwáanish, asuh nanouwe kummag8onk, asuh kenutchegane tahshinnumwe kummag8onk.
12.18 Qut nish m8hche kummeechinash anaquabit Jehovah kum-Manitt8m, ut áyeuonganit ne Jehovah kum-Manitt8m pepenog, ken kah kenaumon, kah kuttaunes, kah wosketompae kittinneum, kah mittamwossisse kittinneum, kah Levite noh apit anome k8squontamut. kah pish k8weekontam anaquabit Jehovah kum-Manitt8m kah ut wame ne ponaman kenutchegash.
12.19 Nunnukqsish kuhhog nukkonnonat Levite nesohke pomantaman ut ohkeit.
12.20 Jehovah kum-Manitt8m mishe kushkehteunk kussissipoiyeum, neane qushomukquean, kah n8wáan, nummeech weyaus (newutche kukketeahogkou quenauwannum8 weyaus) woh kummeech uttoh kodtantaman weyaus woh kummeech uttoh quenauwanum8 kukketeahogkou, weyaus.
12.21 Ayeuonk ne Jehovah kum-Manitt8m pepenog, na ponamunat 8wesuonk, na8sukongquean, neit pish kenush wutch kut-herdumut, kah wutch kufflocksumut; Jehovah ne anumunkquean, neanann8non, kah pish kummeets kuttinnomsquontamut, uttoh an kukketeahogkou quenauánumit.
12.22 Neane ahtuhq, kah ayomp m8whot, ne pish kittinne mowhoneau, nishkeneunkqussitcheg, kah pahkesitcheg, nétatuppe pish wuttin mowhoneau.
12.23 Webe menuhke ahque meech wusqueheonk: newutche musqueheonk ne pomantám8onganu8, onk woh mo kummeech8 pomantamóonk nashpe weyaus.
12.24 Matta pish kummeech8un, pish kussokenumun ohkekontu, netatuppe nippeut.
12.25 Matta pish kummeech8un, onk woh k8niyehhikqun, kah keneechanog nahohtôeu ken, sampwe ussean ut anaquabit Jehovah.
12.26 Webe k8neetupanatamweyeumash nish ohtauánish: kah kukquoshomuwaongash pish nish keneemunnumunash, kah pish kuttom ayeuonganit ne Jehovah pish pepenog.
12.27 Kah pish kummag chikohtae kummag8ongash, weyaus kah musqueheonk ut wut Alarumut Jehovah kum-Manitt8m, kah 8sqheonk kussephausuongash pish sokanum ut wut-Altarumut Jehovah kum-Manitt8m kah pish kummeech weeyaus.
12.28 Kuhkinneasish kah n8tash wame yeush kutt8wongash nish ann8nonish, onk woh k8niyeuhikqun, kah keneechanog nahhóhtôeu ken micheme, ussean ne wanegik kah sampwagk ut anaquabit Jehovah kum-Manitt8m.
12.29 Jehovah kum-Manitt8m pâguatunk wutohtimoneash wutch anáquabean, uttoh ayoan ohtauunat, kah kenompenoog, kah wutohkean wutohtuóut.
12.30 Nunnukqusish kuhhog ishkont kupputtohwhit nag asuhkauonat, mahche paguanit wutch anaquabean, kah ahque nat8tomwehteash papaume ummanitt8m8uh, n8waan, uttoh wuttinne yeush wutohtimoneash waussumonaous um-Manitt8m8uh; ne nanug pish nutussen.
12.31 Matta ne pish kuttinheon Jehovah kum-Manitt8m, newutche nish noh uhqueneunkquok en Jehovah ut ne sekeneauoncheh, ne wuttinheoneau um Manitt8m8oh: newutche wunnaumoniyeuoh, kah wuttaun8oh wutchikoswouh n8taut ut um-Manitt8m8out.
12.32 Uttoh anann8nun kuhkinneasek ussenat ahque k8tnish, asuh nohwuttinsh.
13.1 KEnugke kenaau waapit quoshodtumwaenin, asuh unnukquomuwaenin unnukquomuwongash, kah unninnumungquean kuhkinneasuonk asuh monchanatamwahuwaonk.
13.2 Kah kuhkinneasuonk asuh monchanatamwahuwaonk nnag, uttoh adt ken8nukquean, n8wod, Asuhkauontuh onkatogig manitt8og (neg mat waheoogig) kah nag wuttinneumuhkauontuh.
13.3 Matta pish kukkeihketam8 ukkutt8wongash noh quoshodtumwaen, asuh noh unnukquomuwâen unnukquomuongash: ne wutche Jehovah kum-Manitt8mw8 kukqutchheukou, wahteauúnat uttoh an womonóg Jehovah kum-Manitt8mw8, nashpe wame kuttahhou, kah nashpe wame kukketeahogkou.
13.4 Pish kutasukauomw8 Jehovah kum-Manitt8mw8, kah qusheuk, kah nanawehteau8k wutann8team8ongash, kah n8swetam8k wuttauatonkqussuonk, kah wuttinneumuk8k kah mósogquehtok.
13.5 Kah noh quoshodtumwaen asuh unnukquomuwaén unnukquomuwongash pish nushau, (newutche yeu kukquinnuppuhquanuk wutch Jehovah kum-Manitt8mwóut, noh sohh8wunukqueog wutch ohkit Egypt, kah pohquohwhunukou wutch missinnae-komukqut, kussohwhushonukqunnaout wutch mayut, ne Jehovah kum-Manitt8mw8 ánunn8nukqueôg ne pomushonat) neit pish amaunum machik wutch nóeu kenaau:
13.6 Kemat wunnaumonuh kokas, asuh kenaumôn, asuh kuttaunes, asuh kohpannágunne kummittamwos, asuh keetomp, noh onatuh nehenwonche kukketeahogkóunit, keme wunnumómukquean, n8wadt, monchetuh waussumontuh onkatogig Manitt8og (neg matta wahheoadcheg asuh k8shuk)
13.7 Ummanitt8m8uh missinninnuog quanupúhkunkqueaneg pas8sukunkquaneg asuh na8sukunkqueaneg, ya wutch muttaohkit onk yaun aongkoue,
13.8 Matta pish k8wet8wômóh, asuh ahque kukkeitau, asuh matta pish ukkittamunkinneauoh kuskesuk, asuh matta pish k8wahquonumoh, asuh matta pish kutadtahshôh.
13.9 Qut pish wunnamuhkut kenush, kenutcheg pish negone ponamauoh wunnushonaaont, kah ompetak wame wunnutchegan8ash missinninnuog.
13.10 Kah pish kukqussukquantôh qussukquanash woh nup, newutche natinneham kutamaunukqunat wutch Jehovah kum-Manitt8m, noh kuppas8kup wutch ohkeit Egypt, wutch missinnae kommukqut.
13.11 Kah wame Israel pish n8tamwog, kah wabesuog, kah matta pish wonk wutusseneau matcheseonk neane yeu, kenugke kenaau.
13.12 N8taman ut pasuk kut8tanat, ne Jehavah kum-Manitt8m anumungquean na wutohkinneat, n8wahettit.
13.13 Newhutche wosketompaog, matcheseaénuog, sohhamwog wutch kuhhogkaóut, kah amaunáog yeuh wodohkinitcheh wut8tanaóut, n8waog, monchetuh, wuttinneumuhkauuntuh onkatogig manitt8og (neg matta waheóógig.)
13.14 Neit pish kenat8tomwehteam, kah pish kenatinneahteam, kah kummenuhkodt8tomwéhteam, kah kusseh, wunnamuhkutéyeuuk, kah wunnamuhkut nnag, nish nishkeneunkquokish ussenash kenugke kenaau.
13.15 Wunnamuhkut pish kuttogkom neg, ne wadohkitcheg ne otanat, nashpe an kenag togkodteg, papaquanne paguanoh, kah wame ne noh ohtag, kah wunnetaseumouh nashpe an kenag togkodteg.
13.16 Kah pish kummukkinnum wame sequttahham8onk, ut nashauwe toumaogquehtu, kah pish kutchikkossum otan nashpe n8tau, kah wame ne sequttahhamóonk papaquanne, newutche Jehovah kum-Manitt8m: & pish numwonkquau micheme, matta pish wonk ayimm8un.
13.17 Kah matta pish teag mattanatamwe teag ogquomun8h kenutchegan8óut: onk woh Jehovah qushkeu wutch wutuhque musquanittam8onganit, kah woh kenahtinuk monaneteaonk, kah woh kukkitteamonteanumuk, kah woh kummuttaanhuk, neane chadchekeimomp k8sh8óguh.
13.18 Kukkeitaman 8wadtauatonkqussuonk Jehovah kum-Manitt8m, nanawehteauunat wame wuttinn8waongash, nish ann8nonish yeu kesukok, ussenat ne sampwagk ut wuskesukqut Jehovah kum-Manitt8m.
14.1 KEnaau wunnechanoh Jehovah kum-Manitt8mw8, ahque neegqs8k kuhhogkaóog, ahque m8nekinnaeihteok ut nashaue kuskesuk8ôut wutche maumatamm8onk.
14.2 Newutche kenaau wuneetupanatamwe missinninnuog en Jehovah kum-Manitt8mw8, kah Jehovah kuppépenunkou, wutchippenumwe missinninnuh wutche nagum, anue wame wutohtimoneash ut ohkeit.
14.3 Meech8hkan ne teag nishkeneunkquok.
14.4 Yeug puppinashimwog neg pish m8hwhogig, ox, kah sheep, kah goat,
14.5 Ahtuhq, roe-buck, follow-deer, touohkommukque goats, kah pygarg, kah touohkomukque ox, kah chamois.
14.6 Kah nishnoh puppinashim neesukossont, kah woshweenit, kah kohkodhumont kenugke puppinashimwut, noh woh kumm8hwhau.
14.7 Qut yeug matta pish kumm8hwhóôog, neg kohkodhumoncheg, asuh neg wohwóshwuhkossaécheg, kamel, kah hare, kah coney: newutche nag kohkodhumóog qut matta wóshweoh wuhkoss8oh, newutche nag nishkeneunkqussuog wutche kenaau.
14.8 Kah hogs, newutche wóhwóshwuhkosssaeu qut matta kuhkodhumóou, ne nishkeneunkquod wutche kenaau: matta pish kummeech8m8 8weyeus8, asuh ahque mussunnok nupp8e wuhhogkáuh.
14.9 Yeug pish kumm8hwhôog neg apitcheg nippekontu: wame wapwékanitcheg, kah wuhhogkiitcheg m8hh8k.
14.10 Kah uttiyeu woh matta wapwhékeneg kah wuhhogkiegig m8whóteogk, noh nìshkineunkquok wutche kenaau.
14.11 Wame pahke psuksesog m8hh8k.
14.12 Qut yeug matta pish m8hwh8ógig, wompussik8k, kah ossifrage, kah ospray
14.13 Kah glede, kah weenont, kah vulture neanussit.
14.14 Kah nish noh kutchikkonkont neanussit.
14.15 Kah k8hk8hkaus, kah peeskq, kah kukkow, kah owôhshaog ne anussehettit,
14.16 K8k8khomwem, kah kehche k8k8khaus, kah swan.
14.17 Kah pellican, kah gier-eagle, kah kuttúhsuog.
14.18 Kah stork, kah haron neanussit, kah lapwing, kah matabpusques.
14.19 Káh nish noh hawaas uppomompagin noh t8it, noh nishkeneunkqussu wutche kenaau, nag matta pish m8hwhóog.
14.20 Qut wame pahke puppinshasog woh kumm8hwhôog.
14.21 M8hwheteôgk noh nehenwonchu napuk: woh kutassamónuh pen8wot noh kuttinnomsquontamtu, onk woh umm8whôh, asuh woh kukkodtauwompamónuh pen8wot, newutche kenaau wunneetupanatamwe missinninnuog en Jehovah kum-Manitt8m8óut. Nepataúuhkon kid okase sogkodtunkanit.
14.22 Ken pish wunnamuhkut kuppiukque chippunnum wame k8skannemuneash, nish ohteuk nekittunkish nish noh kodtumm8.
14.23 Kah pish kummeets ut anaquabit Jehovah kum-Manitt8m, ut ayeuonganit ne Jehovah pish pepenog na upponamunat 8wesuonk, piukque chippag k8weatchiminneash, k8wineum, kah kuppummeem, kah mohtomegitcheg ut kutherdumut, kah ut kufflocksumut, onk woh kenetuhtoh nagwutteae qushonat Jehovah kum-Mánitt8mw8.
14.24 Kah wussaume nóohk, neit matta tapenum8an na kuppaudtauunat, kah ayeuonk wussaume na8sukoman, ne Jehovah kum-Manitt8m pepénog, na ponamunat 8wesuonk, Jehovah kum-Manitt8m wunnanumukquean.
14.25 Neit pish kutteagôadtûhkóntean, kah wesquabunish teaguash ut kenutcheganit, kah pish kuttom en ayeuonganit noh Jehovah pepenog.
14.26 Neit ne teag pish kutompadtam uttoh an kukketeahogkou kodtantog, oxenog asuh shepsog, asuh wine, asuh mánuhkag wuttattamóonk, asuh uttoh an kukketeahogkou kodtantog, kah na kuttit pish meetsin ut anaquabit Jehovah kum-Manitt8m, kah ken pish k8wekontam, kah wame ne kekit.
14.27 Kah Levit noh apit kuttinnom squontamehtu, ohquánumuhkon; newutche matta wutchippiyeumeh, asuh matta k8weeche wutohtoonganeumuk8,
14.28 Adt mahtshunk nishwe kodtum8, pish kuppaudto wame kuppiukque chippiyeum, tahsheganit ne kodtumuk, kah ponsh kuttinnômekuhheganit.
14.29 Kah Levite (newutche matta k8weeche wutchippiyeumuk8h, asuh matta ahtóonk) kah pen8wot, kah touwyés kah sekousq, neg apitcheg kuttinnnómekuhheganit, pish peyaog, kah meetsuog, kah wamep8og, onk woh Jehovah kum-Manitt8m k8nanumuk wame kenutchegane anakausuongash, uttoh aséanish.
15.1 NIsh noh mahtsheau nesausuk tahshe kodtumm8, pish kutayim ahquontamóadtuonk.
15.2 Kah yeu unniyeue ahquontomóadtuonk, nish noh howan wunnoguhkouheuh wetatteámunguh, pish kutahquoantaúsim8, matta pish wutchekèe neemunnumauóun weetatteamunguh asuh wematuh, newutche hettamun wutahquoantûhsuonk Jehovah.
15.3 Wutch pen8wot woh chekée nemunum, qut ne wadtiheéan, ne kemat ahtunk kenutcheg pish wutahquontamun.
15.4 Onk woh mo matchéku k8wéamukshom8, newutche Jehovah pish kummishe wunnanumuk, ut ohkeit ne Jehovah kum-Manitt8mw8 ánumungquean wutch ahtóonk, ahtauunat.
15.5 Webe ahchúwussittaman 8wadtauatonqussuonk Jehovah kum-Manitt8m, kuhkinneasinneat ussenat wame yeush wutann8team8ongash nish ann8nonish yeu kesukok.
15.6 Newutche Jehovah kum-Manitt8m k8nanumuk, neane quoshómukquean, kah pish kenogkohkouwe(h) monaog wutohtimóneunk, qut matta pish kenogkohkó8h kah pish kenanawunnum monaash wutohtimóneash, qut nag matta pish kenanauunuk8og.
15.7 Na apit matcheku kenugke kematt8óut, woh toh ut kuttinnóme kuhheganehtu, ut ohkeit ne Jehovah kum-Manitt8m aninnumunkquean, ahque menehketeaush kuttah, asuh yauunush kenutcheg wutch kuttummunge kematut.
15.8 Qut pish kummishe woshwunnumau kenutcheg, pish wunnamuhkut kuttappe kenoggohkoueh uttoh an quenahukquit,
15.9 Kukkinneash matta ohtan8ut unnantam8onk ut matche kuttahut, n8waan, nesausuk tahshe kodtumm8, ahquontamóadtúe kodtumm8 paswohteau, kah ayeuuhkonittue mahchuk kuskesuk kuttummunge kemat, kah mo teag kittinnumáuóh, kah mauunnitteauau Jehovah ayeuuhkonittue ken, kah ne kummatcheseonk
15.10 Pish wunnamuhkut kittinnumau, kah kuttah matta pish neuanatam8 aninnumauadt, newutche yeu waj Jehovah kum-Manitt8m pish k8nanumuk ut wame kutanakausuonganit, kah wame ne ponaman kenutcheg
15.11 Newutche matta pish ahque matchekein ohkeit, newajeh ann8non, nussim, pish kummishe woshwunnum kenutcheg en kematut, en kummatchekeumut, kah kukquenauhik8éneum ut kutohkit.
15.12 Kemat Hebrue wosketomp asuh Hebrue mittamwossis kodtauwompamunumuk, mahche wuttinneumea(n) nequtta tahshe kodtum8, neit nesausuk tahshe kodtum88k, pish nannouwe kutchippinninnuwáh.
15.13 Kah nannouwe mo(ncheheadt), m(é)hcheu moncheáheuhkon.
15.14 Pish kummishe tapauwâmun wutch flockut, kah wutch ahhut-tannuppaghumuk, kah wutch wine-pressut, ne Jehovah kum-Manitt8m wananumukquean, pish kittinnumauon.
15.15 Kah pish kummehquontam, ken kummissinnauup ut ohkit Egypt, kah Jehovah kum-Manitt8m kuppohquohwhunuk, newajeh yeu ann8nun yeu kesukok,
15.16 Onk pish nnih unnukquean, Matta kenukonunn8 (newutche k8womonuk, kah keek, newutche k8ne wetomuk)
15.17 Neit pish keneemunum mukqs, kah kuppannuppikquamun wuhtauog ut kuppuhh8anit, kah noh pish micheme kittineum, kah wonk kittinneum mittamwossis ne pish wonk kuttinheon.
15.18 Matta pish kutogquontamôuh saógok chippunnúe moncheaheadt, newutche noh neesit pish kôadtuann8náe wuttinneumuneuh, wuttinninneumean nequtta tahshe kodtumwáe; kah Jehovah kum-Manitt8m pish k8nanumuk wame ne aséan.
15.19 Wame nomposhimwe mohtommegitcheg ut kut-herdumut kah kuf-flokksumut, nag pish k8neetupanatamwaheog en Jehovah kum-Manitt8mut, matta pish kutanakausueh kukkowashinne mohtommegit, asuh m8swuhkon kut-sheepse mohtomegit.
15.20 Pish kumm8h ut anaquabit Jehovah nishnoh kodtumm8, ut ayeuonganit ne Jehovah pepenog, ken kah neg keekit.
15.21 Kah n8chumweesit, quinnukquésit asuh pogkenuk, asuh toh an matche n8chumwesit, neh sephamauohkon Jehovah kum-Manitt8m.
15.22 Pish kumm8h ut kittinnome kuhheganit, nishkeneungqussit kah pahkesit ne pish wuttatuppemechineau, neane roe-buck kah hart.
15.23 Qut webe meechuhkon wusqueheonk, pish kussokanumun ut ohkekontu onatuh nippeut.
16.1 KUhkinneasish Abibe nepâuz, kah nanawehteaush paumukóadtuonk en Jehovah kum-Manitt8mut, newutche ut Abibe nepauzsaut Jehovah kum-Manitt8m, kussohh8wunukup wutche Egypt, nukonáe.
16.2 Newajeh pish sephamauadt Jehovah kum-Manìtt8mut paumukóadtuonk, wutch flockut kah herdut, ut ayeuonganit, ne Jehovah pepenog, na ponamunat 8wesuonk.
16.3 Matta pish kutahpattam8h seane petukqunneg: nesausuk tahshe quinne pish kutahpattam mat seane petukqunneg, onkapunnáe petukqunneg (newutche kukkenuppe sohhamup, wutch ohkeit Egypt) ne waj mehquontaman ne kesukok sohhaman wutch Egypt nesoh kuppomantaman.
16.4 Kah na matta pish seane petukqunneg kenaumonteoh, ut wame kutohtimóin, nesausuk tahshikquinne, asuh matta pish ne teague weyaus, ne sephauséan negonne kesukok wunnonk88k, squehteam8un wompane nó pajeh mohtompanit.
16.5 Matta kenehtó8 paumukóadtuonk, woh toh ut kuttinnóme kuhheganit, ne Jehovah kum-Manitt8m anumunquean,
16.6 Qut ne ayeuonganit ne Jehovah kum-Manitt8m pepenog, ponamunat 8wesuonk, na pish kuttit sephausin paumukóadtuonk wanonk88k, wayont, ne sohhaman wutch Egypt,
16.7 Kah pish kutap8sin, kah kummeechìn ut ayeuonganit ne Jehovah kum-Manitt8m pepenog, kah mohtompog pish kukqushkem kah pish kuttom kekit.
16.8 Nequtta tahshe kesukquáe pish kummeetch mat sean8g petukqunneg, kah nesausuk tahshikquinogok, chippe miyaéonk en Jehovah kum-Manitt8mut toh ussekon.
16.9 Pish kutaogketam nesausuk tahshinash weeksash, kutche ogketash nesausuk tahshe weeksash wutch negonne kesukok ne adt kepenuman,
16.10 Kah pish kenanawehteóh weekse mishadtup8onk en Jehovah kum-Manitt8mut nashpe nannowe ompeteáe sephausuonk ut kenutcheganit, ne woh mag8an neane Jehovah kum-Manitt8m wunnanumukquean.
16.11 Kah pish kummiskouantam ut anaquabit Jehovah kum-Manìtt8m. ken, kah kenaumon kah kuttaunes, kah wosketompae kittinneum, kah mittamwussisse kittinneum, kah Levits noh apit kittinnome squontamut, kah pcnuwot kah touwyes kah sekousq, ut kenugke kenaau, ut ayeuonganit ne Jehovah kum-Manitt8m pepenog, na ponamunat 8wesuonk.
16.12 Kah pish kummehquontam kummissinnóop ut Egypt kah pish kukkehkeneas kah ussen yeush kuhk8waongash.
16.13 Pish kukkehkeneas Tabernakle mishadtupp8onk nesausuk tahshequinne, mahche mohmounuman k8weatchiminneash kah k8wineum.
16.14 Kah pish kummuskouantam ut kummishadtupp8onganit, ken, kah kenaumon kah kuttaunes, kah wosketompae kittinneum kah mittumwossisse kittinneum, kah Levit, kah pen8wot kah touwyes kah sekousq neg kittìnnome squoantamut.
16.15 Nesausuk tahshe quinogok pish nanawehteau wunneetupanatamwe mishadtupp8onk en Jehovah kum-Manitt8m ut, ut ayeuonganit ne Jehovah pepenog, newutche Jehovah kum-Manitt8m pish k8nanumuk ut wame kenekitteaonganit, kah ut wame kenutchegane anakausuwongash, newajeh pish muskauantamwe muskouantaman.
16.16 Nishwudt, nequt kodtumwae, wame kenompaassumog pish nogqussuog ut anaquabit Jehovah kum-Manitt8m, ut ayeuonganit ne pepenog ut mat seanin8g petukqunnegane mishadtupp8onganit, kah ut weekse mishadtupp8onganit, kah ut Tabernaklse mishadtupp8onganit: kah matta nag pish nogqusseog ut anaquahit Jehovah mehtompwe.
16.17 Nish noh wosketomp nean tapenuk, neaunak 8nuneteaonk Jehovah kum-Manitt8m ne anumungquean.
16.18 Wussittumwaenuog kah aninnohsuenuog, pish kutayimom ut wame kuttinnome kuhheganehtu, nish Jehovah kummanitt8m anumungqueanish pannuppe kutchipan8wonganehtu, kah nag pish wussumaog missinninnuh, nashpe sampe wussittum8onk.
16.19 Wounketeauuhkon wussittumóonk, papen8eneheuhkon missinninnuog, asuh onkquatòntteohkon, newutche mag8onk uppogkenumwahukqun waantam, kah woonkqutteau wuttinn8waongash sampweussecheg.
16.20 Sampweusseonk sampweusseonk ne pish kutasukkomun, onk woh kuppomantam, kah kutohtoh ohke, ne Jehovah kum-Manitt8m anumunkquean.
16.21 Ohkehteuhkon ne teague, mehtugque kuppohkomuk, kushke wut-Altarumoh Jehovah kum-Manitt8m, ne pish ayiman.
16.22 Asuh ayeuuhkon howae nunneukontunk, ne Jehovah kummanitt8m sekeneauoncheh.
17.1 SEphausuhkon en Jehovah kum-Manitt8mut howae óxen, asuh sheep, n8chumwesit, asuh machesit, ne wutche ne wutuhquontam8onk Jehovah kum-Manitt8m.
17.2 Namehit ut kenugk[e] kenaau anóme ut k8squoantamut uttoh Jehovah kum-Manitt8m anumungquean, woske(t)omp asuh mittamwossis, noh asit matcheseonk ut anaquabit Jehovah kum-Manitt8m, pannesehtog 8n8waonk.
17.3 Kah monchit kah wadtinneumuhkauont onkatogeh manitt8h, kah nah waussumont asuh nepauz, asuh nanepaushadt, asuh ne teag ut kesukque kenauwameonganit, ne matta anann8hteam8.
17.4 Kah enninnumuk kah n8tamas, kah menuhke nat8tomwehteaas, kah kusseh, wunnamuhkuteyeu8uk, kah ne wunnamuhkut nnag, ne uhqueneunkquok ussen ut Israelut.
17.5 Neit pish kussohh8wun noh wosketomp asuh noh mittamwossis, (neg asecheg yeu machuk) en k8squontamut, noh wosketomp asuh noh mittamwossis, kah pish nag kukqussukquonehta(h)whôog nas(h)pe qussukquanash, no pajeh wunnuppunnaóut.
17.6 Ut wutt8n8wout neesuog wauwacheg, asuh nishuog wauwacheg, noh woh nâshit, pish nushau, ut wutt8nut pasuk wauwaen matta pish nushau.
17.7 Wunnutcheganóash wauwacheg pish negonne ponamauônash nushonat, kah oompetak wunnutchegan88ash wa(m)e missinninnuog, nemehkuh pish kutamaunum machuk wutch kenugke kenaau.
17.8 Naut waapémouk unniyeuonk wussaume sioghik8an ut wussittumunat, nashaue wusqueheonganit kah wusqueheonk, nashaue chadchabewonat & chadchabuaonk, nashaue tatogkodtuonganehtu kah tatogkodtuonk, penuanittue nniyeuongash ut k8squontamehtu: neit pish keneepau kah kukkuhquish en ayeuonganit ne Jehovah kum-Manitt8m pepenog.
17.9 Kah pish kuppeyaon Levitse sephausuenuog, kah en wussittumwaenuut nag apitcheg yeush kesukodtash, kah nat8tumwehteash, kah nag pish kukkuhk8tomungquog pakodttittumwu wussittum8onk.
17.10 Kah pish kutussem papaume wussittumòonk, ne, nag na ayeuonganit (ne Jehovah pìsh pepenog) pish nahtinugquean, kah kukkeihkinneas ussenat, nean kuhk8tomunkquean,
17.11 Neaunag wunnaumatue wussittumóonk nag pish kuhk8tomungquean, kah neaunag wussittumóonk, ne pish anukquean pish kutussen, matta pish kuppanneoh wutch wussittumoonk ne pish nahtinukquean, en enninnuhkouneiyeu, asuh menadcheaneiyeu.
17.12 Kah wosketomp noh pitchuanumwe panneasit, kah matta kukkeihhtauunk sephausuenuh (noh neepauit, na 8tinninneumuhkauonat Jehovah kum-Manitt8m) asuh wussittumwaenuh, noh wosketomp pish nushau, kah pish kutamaunum machuk wutch Israelut.
17.13 Kah wame missinninnuog pish wunn8tamunau, kah pish wabesuog, kah matta pish wonk pittuanumwe panneussu.
17.14 Peyaan ohkit ne Jehovah kum-Manitt8m anumungquean, kah ahtauan, kah na wutohkean, kah n8waan, netagwapetau ketass8t, onatuh wame wutohtimoneash weenuhkiitchish.
17.15 Neit pish ahchuwonche kuppon ketass8t kutagwappehtauonat uttiyeu Jehovah kum-Manitt8m pepenauwoncheh, pasuk wutch kenugke kematut pish kuppon kenanauunukqunat, matta woh kupponum pén8wot kenanauunukqunat, noh matta waemattean.
17.16 Qut noh matta pish m8chekehteaóou horsesoh wuhhogkuh, asuh matta ukqushkeaheonat missinninnuh en Egypt, onk woh muttaanheau horsesoh, newutche Jehovah kuttugkumwop, Matta pish wonk na nogque kuttinqushkeinneau.
17.17 Asuh muttaanheunkutch mittamwussinneuh, ishkont wuttah qushkem8, asuh matta pish m8chekehtea8 silver kah gold.
17.18 Kah pish nnih, appit ut ukketass8timóe appuonganit, pish ukkuksukhumaouh yeu naumatuongáne b8k, wutch na anaquabhettit sephausuenuog kah Levitsog.
17.19 Kah pish wuttahtauun, kah ne pish wuttit ogketamun tohsahkepomantog, onk woh netuhtau qushonat Jehovah, um-Manitt8moh, wunnanawehteauunat wame kutt8wongash yeu ut naumatuonganit, kah yeush kuhk8waongash nish ussenat.
17.20 Onk wuttah matta woh anue tahshemun8h wematut, onk woh mat qushkeu wutch ann8teamoonganit en nogque muttinuhkounit asuh menadcheanit, onk woh sepe pomantam ut wuttass8tam8onganit, nagum kah wunnechanoh ut nashaue Israelut.
18.1 SEphausuenuog Levitsog, kah wame wutchippan8onk Levi matt pish chippiyeumeu, asuh wutohtaonganu kenugke Israelut, nag pish wuttit mechineau sephammaongash Jehovah, ayimugish nashpe n8tau kah wutahtôonk.
18.2 Ne waj matta pish wutohtóonganeg ut kenugke wematut, Jehovah noh wuto(h)taonganu, ne ánont.
18.3 Kah yeu pish wutchayeum8 sephausuenutu wutch missinninnuut, wutch nag magukeg sephausuonk, oxen asuh sheep, kah nag pish aninnumauaog sephausuenuh uhpequanuh, kah wutompekonash, kah weenoshog.
18.4 Kakeneumuneash wutch weatchiminut wutch k8wineumut wutch kuppummeeumut kah negonne kus-shepsume fleece pish kittinnmauonuh.
18.5 Newutche Jehovah kum Manitt8m uppepenauuh wutch wame kutchippan8onganit, wunnepauwunat 8tinninneumuhkauunnat ut 8wesuomganit Jehovah, nagum kah wunnaumonuh micheme.
18.6 Kah Levit 8k wohtohut k8squontamehtu ut wame Israelut, ut toh aneapeyont, kah peyont nashpe mamusse ukkesantamóonk en ayeuonganit ne Jehovah pepenog.
18.7 Neit pish wuttinneumuhkausu ut 8wesuonganit Jehovahoh um-Manitt8moh, neane wame wematoh Levitsoh, nag na neepauutcheg ut anaquabit Jehovah.
18.8 Nag pish ahtóog tatuppinneunkquokish chachaubokish meechinat, chaubok ne wam8uk magunnat ne 8shoh anumunkup.
18.9 Peyóan ohkeit uttiyeu Jehovah kum-Manitt8m anumunkquean, matta pish kukkodnetuhtauoh ussenat neaunag wutuhquanumukqutt8mash yeush wutohtimoneash.
18.10 Na matta pich nameheon pasuk kenugke kenaau noh pannupwushuhheont wunnaumonuh asuh wuttaunoh n8taut, asuh noh auwohteadt monetuonk, asuh kahkeneasit ahquompiyeuash, asuh pauwônohteaenin, asuh kôsukquom.
18.11 Asuh charmer, asuh weet8omont matche nashauanitt8h, asuh Wizard, asuh Necromancer,
18.12 Newutche wame yeu asecheg wutuhquanumuh Jehovah kah wutche yeush uhquanumukquokish Jehovah kum-Manitt8m nah wussohh8kanoh wutch anaquabean,
18.13 Pannuppeyeush anaquabit Jehovah kum-Manitt8m.
18.14 Newutche yeush wutohtimoneash nish pish ohtauanish, adchuwussittauwaog kakinneasitcheg ahquompiyeuash, kah pauwaog, qut papaume ken Jehovah kum-Manitt8m matta kuttinanumukqun ne ussenat
18.15 Jehovah kum Manitt8m, keneepauunumunk Manitt8womp wutch nashaue kuhhogkat, wutch kematog anunkqueaneh, noh kukkeitok.
18.16 Neaunag wame ne wehquetumauadt Jehovah kum-Manitt8m ut Horeb, ut moeongane kesukodtut, kussip, ahque wonk n8tamutti 8wadtauatonkqussuonk Jehovah num-Manitt8m, asuh ahque wonk naumutti yeu mishe n8tau, ishkont woh nunnup,
18.17 Kah Jehovah nuttugkup, nag wunne kutt8og, kodt8koncheg.
18.18 N8waapin manittowomp wutch kenugke wematt8out, en kuhhogkaiyeu, kah nupponam nukkutt8ongash wutt8nut, kah noh pish nish wussinneash wame nean ann8nog,
18.19 Kah pish n nih, howan matta kohkuttam8g nukkutt8wongash, nish pish án8wáche ut n8wesuonganit, n8nompagunûmauon.
18.20 Qut quoshodtumwaen noh pittuanmwe n8wadt ut n8wesuonganit, ne matta ánunn8náog wussinneat, asuh n8wadt 8wesuonganehtu onkatogik manitt8og, noh quoshodt(a)mwaen pish nupp8.
18.21 Kah n8waan ut kuttahhut, uttoh woh nuttin wahteauunan kutt8wonk ne Jehovah matta an8wog,
18.22 Quoshodtumwaen ket8hkont ut 8wesuonganit Jehovah, ne teag, matta asuhkomómuk asuh nan8g, yau teag ne matta Jehovah an8wog, qut quoshodtumwaen uppehtuánumwein, noh wabesuónuhkon
19.1 JEhovah kum-Manitt8m tâmetahhóg wutohtimóneash, neg wutohke8 Jehovah kum-Manitt8m ánumunkquean, kah nompohteômadt, kah k8táht wut8tanatu, kah wekuóont
19.2 Pish kutchippenumam shwinash otanash, ut nashaue kutohkit, ne Jehovah kum-Manitt8m anumungquean kutahtauunat,
19.3 Pish kenanashwunum may, kah pish kutchippinnum kutohke (ne Jehovah kum-Manitt8m ânumunkquean ahtauunat) nishwe chippe, onk woh nish noh nushehteaen na woh wutussishon.
19.4 Kah yeu wuttinniyeuonk nushehteaen na pish ashph8adt, onk woh pomantam, noh matwahteaue nashont weetatteamunguh, neh matta sekeneauunkeh negonâe.
19.5 Neane wetatteamunguh weechauont en touohkomuk, tummehthamunat wuttuhqunash; kah waanuhteadt wunutcheg nashpe wuttogkunk tummehthamunat mehtugk, kah kodtanishik wuttogkunk, kah pogkushik wetatteamunganit, kah nuppuk, pish wutusphoan pasuk yeush otanash, & pish pomantam
19.6 Ishkont noh ann8tantog wusqueheonk wunn8sukauoh nushehteaenuh, wuttah ásh kussopitag, kah, ummatanuh, newutche may nôohteau, kah wunnushuh, noh matta woh ne waj nushomuk, newutche matta negonne wussekeneauoh.
19.7 Newajeh ann8nun, nussim, pish kutchippenumom shwinash otanash.
19.8 Kah Jehovah kum-Manitt8m, mishitteunk kussissepoiyeumash, (neane chadchekeimop k8sh8oh) kah aninnumunkquean wame ohke, ne anomp wuttinnummauónat k8sh8oh.
19.9 (Nanauwehteauan wame yeush naumatuongash, ussenat, neanann8nun yeu kesukok, womononat Jehovah kum-Manitt8m kah pomushonat ummayut, ut wame kukkesukodtumit) neit pish kukk8chteoh shwinash otanash wonk, chaubohkish shwinash yeush.
19.10 Onk woh matta woskehuwae musqueheonk s8ksquohthamm8un ut kutohkit, ne Jehovah kum-Manitt8m anumungquean, wutch ahtóonk, kah musqueheonkash kenuhkukonk.
19.11 Qut wosketomp sekeneauont weetatteamungoh, askuhwhonont, kah waabehtauont, togkodtamauont ukketeahogkounoh kah nuppuk, kah ussishont pasuk yeush otanash.
19.12 Neit wutotanae eldersoh, pish an8team8oh, kah na pish wuttinnon, kah pish upponóuh ut wunnutchcganit an8tóadtue wusqueheonk, kah pish nupp8.
19.13 Kuskesuk matta pish wutauwônánumoh: neit pish kutamaunum matta woskehuwae musqueheonk wutch Israel, kah pish k8niyeuuhhikqun.
19.14 Matta pish kutontattó8h ketatteamung ukkuhkheg, nag negonneyeuutcheg ponamwehetteup, ut kutohtoonganit ne pish ahtauan, ut ohkeit, ne Jehovah kum-Manitt8m anumungquean kutahtauunat:
19.15 Pasuk wauwaen matta pish ayeuuhkonittue waabehtauóou wosketompoh, wutche teague matcheseonk, asuh wutche teague panneusseonk, ut teagwe matcheseonganit ne matchesit, ut wutt8n8wout nesuog wauwaenuog, asuh wutt8n8wout nishuog wauwaenuog kutt8onk pish menuhketeau.
19.16 Panneseae wauwaen ayeuuhkonittue waabehtauont wosketompuh, wutch (a)yeuuhkone wauwaonat ne matta sampwan8g.
19.17 Neit naneeswe wosketompaog chan8wacheg, nag pish neepoog anaquabit Jehovah, anaquabhettit sephausuenuog kah wussittumwaenuog, neg apitcheg yeu(sh) kesukodtas(h).
19.18 Kah wussittumwaenuog pish menuhkodt8tomwehteaog, kah kusseh, wauwaen pann8wae wauwaonont ayeuuhkone wematoh.
19.19 Neit pish kittinheau, ne kodneheont wematoh, hah pish kutamaunum machuk wutch nashaue kenaau.
19.20 Kah onkatogig pish n8tamwog, kah wabesuog, kah matta pish wonk k8chteau8og machuk, neane yeu, kenugke kenaau.
19.21 Kah kuskesuk matta pish ukkishpauh, keteaonk wutch keteaonk, muskesuk wutch muskesuk, meepit wutch meepit, menutche wutch menutch, muffeet wutch musseet.
20.1 SOhhaman ayeuuhkonat kummatwomog kah nauadt horsesog & chariotsash, missinninnuog kutánuann8mukquog, ahque wabesuos, newutche ne Jehovah kum-Manitt8m k8wetomuk noh sohh8wunukqueop wutch ohkit Egypt.
20.2 Onk pish nnih, pas8sukkomog ayeuuhkon: neit pish sephausuen pas8sukauoh, kah pish ken8nau missinninnuh.
20.3 Kah pish wuttinuh, N8tam8k woi Israel, kuppas8tshtshaumw8 ayeuhkononat kummatwom8oog, kuttahh8 ahque n8kaj, ahque wabesek, kah ahque kenupshunk, asuh ahque chepshunk newutche nag.
20.4 Newutche Jehovah kum-Manitt8mw8 noh k8weechogk8, kutayeuwehteanshikqunnaóut en kummatwom8óut, k8wadchanukqunnaout.
20.5 Kah annohsuenuog pish ken8naog missinninnuh, n8waog Howan ayig wehchikkomuk kah asq ummag8un Godut, monchitch, kah qushkitch wekit, ishkont nupp8 ut ayeuwuttinneat, kah onkatuk ummagun Godut.
20.6 Asuh howan ahkétadt wenominneohtekontu, asquam wadchipp8g? monchitch kah qushkitch en wekit, ishkont nupp8 ut ayeuwuttinneat, kah onkatuk 8chippun.
20.7 Kah howan quoshomont ummittamwussoh, kah asq nemununk? monchitch kah qushkitch en weekit, ishkont nupp8 ut ayeuwuttinneat, kah onkatuk wunnemunuh.
20.8 Kah annohsuénuog pish nano, ken8naog missinninnuh, kah n8waog, howan wabefit kah sohquteahont, monchitch kah qushkeitch en wekit, ishkont wematoh sokhqutteaoh, neane wuttah.
20.9 Onk pish n nih, annohsuenuog mahche ken8nahettit miffinninnuh, pish ayeuaog ayeuteáe mugquompoh, 8puhkuhk8winnat missinninnóh.
20.10 Pas8sukoman otan kutayouuhkontamunat, neit pish ken8tamwahteauun wunohteaonk.
20.11 Kah pish n nih, wunohteáe namp8hamunquean, kah wôshitnanumungquean, neit pish n nih, wame missinninnuog neg noh adt namehetcheg, pish kutômpwunnukquog kah pish k8tinninneumunneunk.
20.12 Kah matta wunohkonukk8an, qut ayeuuhkonukquean, neit pish kukquinupuhkauóog.
20.13 Kah Jehovah kum-Manitt8m písh kittinnumunkqun ut kenutcheganit, kah pish kuttogkom nishnoh nompaes naut, en kenag togkodteg.
20.14 Qut mittamwossissog kah mukkiog, kah netasuog, kah wame ne ohtag otanat, wame sequttahham8ongash naut. pish k8ta(i)hein, kah pish kummeech sequttaham8ongash wutch kummatwomog, neh Jehovah kum Manitt8m anumunkqueaneh.
20.15 Yeu pish kuttinteauun wame otanash, ni(sh) noh n8sukongqueanish, nish onatash matta wadchiin8gish yeush wutohtimoneash
20.16 Qut otanahtu yeug missinninnuog, neh Jehovah kum Manitt8m ánumunkqueaneh wutch ohtóonk, matta pish k8wadchanoh howan nahnashant
20.17 Qut papakquane paguanadt pish nag kuppaguanôog, Hittitog, kah Amoritog, kah Cananitog, kah Perezitog, kah Hivitog, kah Jebusitog, Jehovah nean an8nukquean.
20.18 Onk woh mo kukkuhk8tomunk88og, neaunag wame wutuhquanittam8e usseongan88ash, ne anheahettit um-Manitt8oh, kah kummatcheneheomw8, Jehovh kum-Manitt8mw8.
20.19 Quinnuppekomog otan m8chetikquinne, ayeuuhkontamunat, neemunnumunat, mata pish kummatchteáoh mehtugquash naut, togkodtmaunat togkunk, newutche woh nash kummeechinash, kah matta pish kuttummetahham8unash, (newutche ohteuhkone mehtug, sun ne wosketomp uppomantam8wontamun) petutteom8ut wookon8sinit wutch anaquabean.
20.20 Qut webe mehtug, ne wahteauan matta meetsue mehtug, ne woh kummatchteauun, kah kuttummetahhamun, kah woh kutayim wokonous ayeuuhkontamunat ne otan ne ayeuhkonukquean, no pajeh sohkomunat.
21.1 HOwan namehit nushau ut ohkit ne Jehovah kum-Manitt8m anumunkquean a[h]tauunat, seepsuk ohteakonit, kah matta wahteomuk howan nashont,
21.2 Neit kut-eldersumog kah k8fittumwaenuog pish sohhamwog, kah pish quaquadhumwog en otanahtu nish quanupuhkonkqutcheh noh nashit.
21.3 Onk pish n nih, otan ne paswohtag noh nashit, ne otanáe eldersog pish ncmunaog cowishinneme(s)oh wutch herdut, noh asquam anakauseg, asquam wadtonchimunk yoakoh.
21.4 Kah ne otane eldersog, pish w8msuunaog cowashinemesoh, en matohteáeyeue8nauhkoiyeuut, matta anaskuhhôsin8g, asuh ahtegôsin8g, kah nag pish na tummukquohwhoog cowashìnemesoh ut 8nauhkóiyeuut.
21.5 Kah séphausuenuog wunnaumonuh Levi pish pas8tshaog, newutche Jehovah kum-Manitt8m uppepenauóh 8tinneumuhkauonaóont, kah 8nanikonáóont ut 8wesuonganit Jehovah, kah nashpe nag wutt8n8ash nishnoh chann8waonk, kah nish noh togkodtuonk pish qutchehteauun.
21.6 Kah wame ne otanae Eldersog, paswopitcheg noh noshit, pish kussenitchaog piuhsukeh cowashinnemesut ne adt tumikquohwhut ut 8nouhkoiyeuut
21.7 Kah nag pish namp8hamwog, kah pish n8waog, nunnutchegannunnónash matta wuss8ksquotham8unneau yeu squeheonk kah nuskesukqunnonash matta wunnauuh.
21.8 Wussikkìtteah kummissinninnumog Israel nég pohquohwhunacheg, woi Jehovah, kah ahque ponsh mattá woskehuwae musqueheonk ut nashaue kummissinninneumut Israel, kah yeu wusqueheonk pish ahquontamauoneau,
21.9 Kah pish kutamaunum matta woskehuwae wusqueheonk wutch nashaue kenaau, ussean ne sampoi ut anaquabit Jehovah,
21.10 Sohhaman ayeuuhkonat kummatwomog, kah Jehovah kum-Manitt8m upponuh kenutcheganit, kah nag kummiffinohkonunk.
21.11 Kah nauadt kenugke missinnout wunnetue mittamwossis, kah kodtánumadt, kah kodummittamwussean
21.12 Neit pish kuppás8 kekit, kah pish chequodweham uppuhkuk, kah tadtamswa(u) wuhkasoh.
21.13 Kah pish amaunum ummissinnae hogk8unash, kah pish appu kekit, kah pish mauwemau 8shoh kah okasoh pasuk8 kes8shoh nah mahche ne nag, pish kuppetukau, kah pish ken wessuke, kah nagum pish kummittamwus.
21.14 Kah pish nnih, mattá womonoadt, neit pish kummoncheah uttoh kodtantog, qut matta pish kummag8un wutche teaguash matta pish kukkodwutchaien, newutche k8wéhpam.
21.15 Howan nees8kauout, pasuk womonau, onkatog sekeneauau, kah nekitteunkq(u)it wunnaumonuh, noh womonit kah noh sekeneauit, kah mohtommegit wunnaumoniit noh sekenauit.
21.16 Neit pish nnih, ayeuont wunnaumonuh wutahtauinneat ne ahtunk; matta woh ayeuau wunnaumonuh noh womonit ummohtommeginneat negonne wunnaumonat noh sekenauit, noh mohtommegit.
21.17 Q[]t mohtommegit, wunnaumonuh noh sekeneauit, pish 8waheuh, wuttinnumauonat, papske ahtóonk wutch wame ne ohtonk, newutche noh waj kutchissik ummenuhkesuonk, uppiuhsuke mohtommegittuonk wuttaihe.
21.18 Howan wunnaumonuh maumuttatánussinit kah cheketauont 8shoh, matta n8swetam8g 8wadtauatonkqussuonk 8shoh, kah 8wadtauatonkqussuonk okasoh, kah mahche sasamatahwahettit, qut matta n8tauunk.
21.19 Neit pish 8shoh kah okasoh wuttohqunukquoh, kah pish wussohh8wunuh, en otanáe Eldersut kah en squontamut wutayeuonganit.
21.20 Kah pish nag unnáog otanáe Eldersoh Yeuoh nunnaumonan mamuttanussu kah cheketam, matta n8swehtam8 n8wadtauatonkqussuonganun noh wussaumep8waénin kah koggeuffippamwaénin.
21.21 Kah wame wosketompaog ne otanat, pish ukqussukquantahwhôuh qussukquánash, kah pish nupp8, kah pish kutamaunum machuk wutch nashauwe ken, kah wame Israel pish n8tamwog kah pish wabesuog.
21.22 Kah tohneit wosketomp matcheseit tamh8adt nupp8nk, kah nushit, kah waahshanadt metugqut.
21.23 Wuhhog matta pish wompanohtano mehtugqut, qut posekinadt pish kupposakin ne kesukok, newutche noh kechequabinit ummattanumoh GOD, kah matta pish kenishketeau kutohke ne Jehovah kum Manitt8m anumukquean wutch ahtoonk.
22.1 NAuadt kemat wutoxinumoh asuh wutshepsumoh, wauônit, puttogquehtauwúhkon, wunamuhkut pish kuppadtáuonuh kemat.
22.2 Kah kemat matta pas8sukonk8an, asuh matta waheauadt, neit pish kuppas8 kekit, kah pish k8wetom, nô pajeh kemat natinnewhont, kah pish nompe kittinnumauóneau.
22.3 Kah ne pish keáne neheun wutassumoh, kah ne pish keáne unnehteauun wuthogk8, kah ne pish kittinteauun nish noh teag kemat wanteunk, ne woh wanteunk, kah namehteauan, matta pish kupputhogk8
22.4 Nauadt kemat wutassumoh asuh wutoxumoh kepshont ut mayut, puttogquetauwuhkon, wunnamuhkut pish k8weeche tahshin.
22.5 Wosketomp wuthogk8 matta pish wuthogk8un mittamwossis, asuh matta pish wosketomp hogk8 mittamwossis wuthogk8onk, newutche nish noh pasuk yeush asechish noh uhquontam8onk ut Jehovah kum-Manitt8mut.
22.6 Psuksese wadj naumun ut mayut anaquabean, ut ne teague mehtugqut, asuh ut ohkeit, wuskisheasuhettit, asu(h) woanu8k kah keichish quenapit wuskisheásoh, asuh woanehtu, nemunuhkon kehchish weeche wuskisheasoh.
22.7 Moncheaheae moncheah keichish, kah wuskisheasog pish kenumunumonunk, onk woh k8niyeuhikqun, onk woh kussepe pomantam.
22.8 Ayiman wehchikkommuk, neit pish kutayim aninnuhk8unash woskeche kommuk ishkont noh kupponam musqueheongash kekit, penushae penushont howan.
22.9 Ohkehteukon k8weenominneohtéuk m8chike chippe, ishkont késann8htae meechum, wuskannemunneash nish ahketeanish, kah ne wadchagik k8wenominneohteakonit, nishketeauunash.
22.10 Anaskhamwaheuhkon na neeswe ox kah asse moeu.
22.11 Hogk8hkon hashabponagane shipwushéshag, shipwushéshag, kah hashabpog moeu.
22.12 Pish kutáyim tupposahongash ut yaue uhquaéyeuuk kummonak ne agquean.
22.13 Wosketomp ummittamwussit, kah petukauont, kah sekeneauont.
22.14 Kah matcheneheont paudtauont matche 8wesuonk n8wadt nemunop yeuoh mittamwussis, kah nuppas8sukauop, kah n(u)mmahtahsh8kau.
22.15 Neit pish wut8shimau noh nunkqs, k[]h wutakafin neemunnumwog kah paudta(u)og uppenompauonk noh nunkqs, en otanae eldersut ut squontamut.
22.16 Kah wut8shin wutch nunkqs pish unnau eldersoh, nummagup nuttaunes yeu en wosketompaut 8mittamwussissinneat, kah wussekeneauoh.
22.17 Kah kussch, ummatchenaheuh, n8wau, nummahtahshcuhkau kuttaunes, kah yeu uppeenompauonk nuttaunes, kah pish sepakenumwog womponak anaquahhettit otanáe eldarsog.
22.18 Kah otanáe eldersog pish nemunaog wosketompuh, kah pish wussasamatahwhóuh.
22.19 Kah pish wutoadtehteaheóuh nequt pasuk8unuain silver, kah pish wuttinnumauoneau 8shoh nunkqs, newutche paudto ummatche wesuonk ut Israelle penompaut, kah noh pish 8mittamwussissinneuh, matta woh moncheáheuh nesohkuppomantog
22.20 Qut yeu kutt8onk wunnamu(h)kutéyeu8uk ka(h) matta nameteau8muk nunkqs uppenompauonk.
22.21 Neit pish pas8áog nunksquoh 8squontamut 8shoh wekit, kah 8tanae wosketompaog pish ukqussukquantahwhóuh qussukquanash, kah pish nupp8, newutche as8keusseu ut Israelut, nanwun8dsq(u)auósit ut 8shoh wekit, kah pish kutaumaunum machuk wutch noeu kuhhogkat.
22.22 Wosketomp wachenit wehpamont mittamwussissoh waussukkiinitcheh, neit pish nag neswe nupwog, wosketomp noh wehpomont mittamwississoh, kah noh mittamwossis, kah pish kutamaunum machuk wutch Israelut.
22.23 Penompae nunksq quoshomont wosketompuh, kah wosketomp nameheont ut otanat, kah wehpamont.
22.24 Neit pish nag naneeswe kuppas8óog otanae squontamut, kah pish kukqussukquantahwhoog qussukquanash, kah nag pish nupp8og, nunksq, newutche matta mishont8wôou en otanat, kah wosketomp newutche nishkheau wetatteamunguh ummittamwussoh, & pish kutamaunum machuk wutch noeu kuhhogkat.
22.25 Kah wosketomp namehit quoshimont penompoh, ut ohteakonit & wosketomp menuhkenont, kah wehpamont, neit noh wosketomp wehpamont pish nupp8 nagum webe.
22.26 Qut nunksq matta pish toh kuttinheoh penomp matta nupp8e matchesu: newutche neane wosketomp neepauit, kah nushont wetatteamungoh, neane yeuoh.
22.27 Newutche wunnamheuh ut ohteakonit quoshomit nunksq mishont8wop, kah na matta howan uppohquohwhunonat.
22.28 Wosketomp nameheont penompae nunksquoh, neg matta quoshaumómukeh, tohqunont, kah wehpomont, kah namehit.
22.29 Neit wosketomp noh wehpamont pish aninnumauau 8shoh nunksq, napanna tahshinchagenneaí silver kah neh pish omittamwossissineuh, newutche wunnishkheuh, matta woh ummoncheaheuh nissohkepomontog.
22.30 Wosketomp matta pish nemunauou 8shoh ummittamwussoh, asuh matta poskinnum8unneat 8shoh wuttadtuh.
23.1 NOh woskesit ut wunnuss8ut, asuh ukkosue pompuhchaeiyeum tummeht(hamu)k, matta pish petutteoou ummoeuwehkomonganit Jehovah.
23.2 Nanwetu mata pish petutteau8 ut ummoeuwehkomonganit Jehovah, nó pajeh uppiukque pometuonganit, matta pish petutteau ummoeuwehkomonganit Jehovah.
23.3 Wut-Amonit asuh wum-Mo(a)bit matta pish petutteau ummoeuwehkomonganit Jehovah, nó paje uppiukque pometuonganit matta pish petutteau ummoeuwehkomonganit Jehovah micheme.
23.4 Newutche matta kenogskunk8óog, nashpe petukqunneg kah nippe, ut mayut wutch sohhamog Egypt, kah newutche ann8nau Balaam wunnaumonuh Beor, ayeuuhkonittue ken, wutch Mesopotamia Pethor, kummatannumukqunat.
23.5 Qut Jehovah kum-Manitt8m matta n8tauoou Balaam, kah Jehovah kum-Manitt8m kukquinnuppunumwanshhuk mattanittuonk en wunanittuonk, newutche Jehovah kum-Manitt8m k8womonuk.
23.6 Matta pish kenatinneáham8 8nohteaongan8, asuh oniyeuongan8, wame kukkesukkodtumut micheme.
23.7 Sekeneauuhkon wut-Edomit, newutche noh kemat, sekeneauuhkon wut-Egyptian, newutche kuppen8wohteaop ut wutohkeit.
23.8 Wunnaumóniinneunk nag nekhéahetticheh ut nishwudt pometuonganit, pish petutteaog ummoeuwehkomonganit Jehovah.
23.9 Tuppukfinn8wonk ayeuuhkonittue sohwehtauont, kummatwomoh, neit ahqueteaush nish noh matchit.
23.10 Howan kenugke kenaau matta pahkeseg, nashpe nukkonae unnukquonk, neit pish sohham wutch tuppuksinn8wonganit. kah matta pish petutteau tuppuksinn8onganit.
23.11 Qut pish n nih wunnonk8uk, pish kutchissum8 ut nippekontu: kah wayont, pish petutteau tuppuksinn8onganit.
23.12 Kah pish k8wadchanum ayeuonk poquadche tuppuksinn8onganit, kah na pish kuttinsohham.
23.13 Kah pish k8wadchan wuttuhhunk ut kutauwohteaonganit, kah pish n nih, appean poquadchit, neit pish na kuttit woonuhkon kah pish kukquinnuppem, kah pish kenuhkinum ne nogunukquean.
23.14 Newutche Jehovah kum-Manitt8m pomushau nashaue kuttuppuksinn8wonganit, kuppohquohwhunukqunat, kah kittinnumunkqunat kummatwomoh ut anaquabean, ne waje pish kuttuppukksin8onk wunnetupanatamweyeu8, matta kenaumunk8unat ne teagwe nishkeneunkquok, kah qushkenat wutch ken.
23.15 Matta pish kummak8 wuttinneumin wussontimomut, p(a)dchippuhh8wonukquean wutch wussontimomut.
23.16 Noh pish k8wetomuk, ut noeu kenaau en ayeuonganit ne pish pepenog, ut pasuk k8squontamehtu, ne adt tapeneóg, matta pish kumm8m8squheóh.
23.17 Na matta pish nanwun8dsquauwaénin kenugke wuttauninneunk wutch Israel. kah matta pish Sodomit88 kenugke wunnaumoniineunk Israel.
23.18 Matta pish kuppaudtó8h nukodtumauwaonk nanwun8dsquaausuéin, asuh wuttinnoadtuonk anum wekit Jehovah kum-Manitt8m, wutch ne te(a)gue quoshauwaonk newutch nish naneeswe wutuhquontam8ongash Jehovah kum Manitt8m.
23.19 Matta pish kutauwohteauwe namakouheoh kemat, teague auwohteaonk, meetsue auwohteaonk, ne teague auwohteaonk, auwohteae namakouhittimuk
23.20 En pen8wohteaut woh kutauwohteae namakouhuwam, qut en kematut, matta pish kutauwohteae namakouhuau, onk woh Jehovah k8nanumuk, ut wame ne ponaman kenutcheg ut ohkeit uttoh aóan kutohtauunat.
23.21 Quosh8waan quoshauwaonk en Jehovah kum-Manitt8mut, matta pish kupputt8óh óadtuhkonat, newutche Jehovah kum Manitt8m pish menuhke k8nompagunumunkqun, neit woh kummatchesem.
23.22 Qut kutchithontaman quoshauwâonk matta pish kummatcheseu.
23.23 Ne sohhamm8m8uk wutch kussisset8nut pish kenanauwehteauun, kah ussen neane quoshomadt Jehovah kum-Manitt8m nannouwe mag8onk, ne mutt8n8e quoshauwáan.
23.24 Petutteaan ketatteamung 8wenominneohtekonit: neit woh kummeech wenominneash ne wehque kodtantaman, qut k8wishquadt matta pish kuppetau8un.
23.25 Peyoan 8weatchiminneohtekonit ketatteamung neit woh kenemunum mussunkquamunneash nashpe kenutcheg, qut matta pish kupponam8 fickle ketatteamung 8weatchiminit.
24.1 WOsketomp ummittamwussit, kah wasukeiyeuoh, onk pish nnih, matta namehteau8g womonittuonk ut wuskesukqut, newutche wunnamteauoh nishkeneunkquok: kah pish 8sukk8hamauoh nogkenittue wussukwhonk, kah pish wuttinnummaun ut wunnutcheganit, kah ummoncheâheuh wutch wekit.
24.2 Kah amait wutch wekit, kah monchit, kah onkatuk ummittamwussissit.
24.3 Kah nahohtoeu wesukaiin sckeneauont, kah wussukhumauont pogkenittue wussukwhonk, kah aninnumauont ut wunnutcheganit, kah moncheáheunt wutch wekit, asuh nahohtoeu wesukaiin nuppuk, noh wamittamwussisseup.
24.4 Negonne wessuke, noh pogkenop, matta woh quinnuppu 8mittamwussissinneat wonk, mahche nishkhit newutche ne wutúhquontamóonk ut anaquabit Jehovah, kah matcheseóhtohkon ohke, ne Jehovah kum-Manitt8m ánumungquean, wutche ohtóonk.
24.5 Wosketomp wuske ummittamwussit, weeche sohham8hkitch ayeuhteauh, asuh matta pish teag upponamauóuh. pish nanauwiyeu ut wekit, nequt kodtumwae, kah pish weeche wekontam8mau ummittamwussoh neh nemunoncheh,
24.6 Nemunuhkitch kenohtohsuonk anomut ohtag togkuhwhonganompsk asuh woskeche togkuhwhonganompsk, newutche nemunum kenohtohsue keteahogkounoh.
24.7 Wosketomp namehit komm8tuk howáe wematoh, ut wunnaumonat Israel, kah wutchiit nashpe n(a)gum, kah maguk, neit pish noh komm8towaen nupp8, kah pish kutamaunum machuk wutch nôeu kuhhogkat.
24.8 Nunnukqsish ut wutchek8e unninneaonganit, menuhke kuhkinneasinneat, kah ussenat neaunag wame ne sephausuenuog kah Levitsog ayn kuhk8tomungquean, neane ann8nog, kenaau pish kukkuhkinneasimw8 ussenat.
24.9 Mehquontash toh ánheomp Jehovah kum-Manitt8m Miriamoh, ut mayut, mahche sohhamog wutch Egypt.
24.10 Ne teag namahkouheadt ketatteamung matta pish kuppetutteoh wekit nemskomunat ukkenohtohsuonk.
24.11 Pish keneepau poquodchit, kah wosketomp noh nogohkouheadt, noh pish kussohh8wuttunk ukkenohtohsuonk.
24.12 Kah wosketomp matchekit, matta pish kenashpe sepsinóh ukkinnohtohsuonk.
24.13 Nompenuman pish kenompe aninnumauon ukkinnohtosuonk wayont, woh nashpe sepsin wuthogk8, kah woh k8nanumuk, kah en kuhhogkat, ne pish sampweusseonk ut anaquabit Jehovah kum-Manitt8m.
24.14 Ass8kekomwe mukk8kinnuhkon matcheku kah quenauwehikquit noh ann8nadt, noh waemattea(n), asuh pen8wot, noh ápit kutohkit, anome k8squontamut.
24.15 Ut ukkesukodtumut, pish kutoadtuhkau wutonkquatunk, kah matta pish nepauz wunnashpe waôun, newutche noh matcheku, kah 8tahh8wontamun, onk woh mo kutayeuuhkonittue mauunnitteauóou Jehovah wutche ken, kah k8matcheseonganinneat.
24.16 Wut8shimau matta pish nushóun wutche wunnechanoh, kah wunneechanneunk matta pish nushóog wutch wut8shinneuh: nag pish nushóog nish noh wosketomp wutch nehenwonche ummatcheseonk.
24.17 Anwoshitteuhkon, wussumaonk pen8wot, asuh touwies, kenotohsue neemunnum8kon wuthogk8onk sekoousq.
24.18 Qut mehquontash ken wuttinneumunneah ut Egypt kah Jehovah kum-Manitt8m na k8tch pohquohwhunukqun, newaje ann8nun yeu ussenat.
24.19 Kepenuman ut kutokteakonit, kah wananataman nequttassepsuash ut ohteakonit, matta pish kukqushk8 kenemunumunat ne pish wutch pen8wot, wutch touwies, kah wutch sekousq, onk woh Jehovah kum-Manitt8m k8nanumuk ut wame kenutchegane anakausuonganit.
24.20 N8ketahhaman kutoliveuhtug, matta pish wonk kenompshontam8 wuttuhqunash ne pish wutch penowot, wutch touwies kah wutch sekousq.
24.21 Mukkinnuman k8wenominneohtekone wenominneash, matta pish kummukkuppashquaan ne pish wutch pen8wot wutch touwies, kah wutch sekousq.
24.22 Kah mehquontash ken mo kittinneumun ut ohkit Egypt newajeh ann8nun yeu ussenat.
25.1 CHann8waonk ohtag kenugke wosketompaut, pas8sukommohettit wussittummoonk, kah neh nah wussummahettit, neit nag pish sampeneheaog sampwesenutcheh, kah pish pakodchimaog matchet8oh.
25.2 Onk pish n niih, matcheseaen tummuhhouadt todtogkodtuonk, wussittumwaen pish wussepsinn8waheuh, kah wuttódtogkomwaheuh ut anaquabit, neaunag ummatcheseonk, nashpe ogketamunat.
25.3 Woh weyeuunnehchauguhkomuh, matta pish ukk8tinnumauuh, ishkont anuuhkomont onk yeush nashpe m8chekuhkadtuonk, neit kemat woh mishananumau ut kuskesukqut.
25.4 Kupputt8napunuhkon ox, tattashkukog weatchiminneash.
25.5 Nematog weechayeuutteg, kah pasuk nuppuk, kah matta wunnaumonieg, ummittumwussoh noh napuk matta pish wutauomoou penuwohteuh, wasukeh wematoh pish uppetukunkquoh, kah pish 8mittamwussissineuh, kah pish wuttìnheuh, ne woh anheunt wessukeh wematuh.
25.6 Kah pish n nih móhtomeginitche neechagcheh, noh pish neepau ut 8wesuonganit wematuh, noh napuki, 8wesuonk matta woh jishkhom8un wutch Israel.
25.7 Kah wosketomp matta tapeneauonk nemunon wematuh ummittamwussoh, neit wematuh ummittamwussoh kukkuhquenitch en squontamut, en Eldersut, kah n8waj, nasuk wematuh, sekeneam tahshinnumunneat 8wesuonk wematoh ut Israel, matta wekontam8 nuttinhukqunat uttoh woh afit 8wesukiin wematoh.
25.8 Kah wutotanae Eldersoh pish 8wehkomouh, kah ukkeket8hkonouh: kah menuhke n8wadt, matta n8wekontam8 nemunonat.
25.9 Neit pish wematoh ummitumwussoh pas8sukongquoh, ut anaquabhettit Eldersog kah pish kodtinnum ummokis wutch wussetut, kah pish wussuhquontamauoh wuskesuk: kah pish wunnamp8(h)amau, kah n8wau, ne pish unneheon wosketomp matta ayim8g wematoh wek.
25.10 Kah 8wesuonk pish ussowetamun ut Israel, wek noh ummokus kodtinuk.
25.11 Wosketompaog mekonittehettit, wosketomp kah wematoh, kah ummittamwussoh pasukpas8tshau pohquohwhunont wessukeh wutch wunnutcheganit noh togkomont, kah summagunuk wunnutcheg kah aninnont ukkosuonganit.
25.12 Neit pish kuttummussum wunnutcheg kuskesuk matta pish 8wohquanumuh.
25.13 Ahtauuhkon kuppetunkanìt papenoue quttompath8teg, mahsag, kah peasik.
25.14 Wadchanuhkon ut kekit pepenowe quhtuhwheg, mahsag kah peasik.
25.15 Papané kah sampwe quttompagh8teg ohtaush, papane kah sampwe quttuhwheg ohtaush, onk woh kukkesukodtumash sepeyeu8ash ut ohkeit, ne Jehovah kum-Manitt8m anumungquean.
25.16 Newutche neh wutuhquontam8unguh Jehovah, kum-Manitt8m howan yeush aseche, howan pánneusseit,
25.17 Mehquontash ne Amalek anhikqueop ut mayut, sohhamog wutch Egypt.
25.18 Uttoh ane nogkushkunkqueop ut mayut, kah togkomop neh wuttat wamunutcheh wame neh n8chumwesinitche wuttat, kah kenahtwomaushabp, kah kussauwunnumup kah matta qushop Goduh
25.19 Newajeh pish nag, Jehovah kum-Manitt8m anwohfimukquean, wutch wame kummatwomut quâquinnuppe, en ohkeit ne Jehovah kum-Manitt8m anumungquean, wutche ahtóonk ahtauunat, pish kutchiskho(m) waanumaonk Amelek wutch agwe kesukquehtu, wanantogkon.
26.1 ONk pish n nih, petutteaan ohkeit ne Jehovah kum-Manitt8m anumungquean wutohtoonk ohtauunat, kah na wutohkean.
26.2 Pish nohk8tnum wame kakeneumuneash ut ohkeit, nish pish paudtauanish wutch kutohkit, ne Jehovah kum-Manitt8m anumungquean, kah pish ponamunash mun8tut kah pish kutom ayeuonganit ne Jehovah kum-Manitt8m pish pepenog, na wutayimwahtinneat 8wesuónk.
26.3 Kah pish kuppeyaun sephausuen, noh apit yeush kesukodtash, kah pish kuttin, nussampum Jehovah kum-Manitt8m yeu kesukok, nuppetutteam ohkit, ne Jehovah chadchekeimomp n8shinonuh kittinnumukqunnanonut.
26.4 Kah sephausuen pish nemunum man8t wutch kenutcheganit, kah pish upponamun anaquohtag wut-Altarum Jehovah kum Manitt8m.
26.5 Kah pish kenamp8ham kah pish kussim ut anaquabit Jehovah kum-Manitt8m, noh wussyrian (papakodche awakompánau) n8sh kah w8msu en Egypt, kah na wuttit keohteaen, weeche ogguhsuog, kah na wuttit wutohtimoin misfi, menuhki kah mónaog.
26.6 Kah wut-Egyptiansog nutunkapunnanukqunnonog, kah nutuhquanumwohikqunonôg menihki wuttinneumuhkonittuonk.
26.7 Kah nummauunitteaomun Jehovah um-Manitt8mouh n8shunnonog, kah Jehovah n8tam n8wadtauatonkqussuonganun, kah naum nutunkquanum8onganun, kah n8saumauwohkonitteaónganun.
26.8 Kah Jehovah nussohh8wunukqun wu(t)ch Egypt, nashpe menukke menutcheg, kah nashpe Summagunnum8e muhpit, kah nashpe missi unkqunneunkqussuonk, kah nashpe kukkinneasuongash, kah nashpe monchanatam8ongash.
26.9 Kah yeu ayeuonganit nuppas8qunan kah nuttinnumungqun yeu ôhke, ohke tomogok sogkodtunk kah hony.
26.10 Kah yeuyeu kusseh, nuppáutoh kakeneum yeu ut ohkeit, ne ken Jehovah anumaiean, kah pish kupponumun anaquabit Jehovah kum-Manitt8m, kah pish kenauwaem ut anaquabit Jehovah kum-Manitt8m.
26.11 Kah pish k8wekontam wame ne wanegik ne Jehovah kumManitt8m ánumungquean kah en kekit, ken kah Levite, kah pen8wodt noh apit nóeu kenaau.
26.12 Kah pakodchteauan piogque chippinnumunat piukque chippag wame né adtahshegitteauan. ut nashwe kodtum88uk, piukque chippage kodtum8, kah áninnumauadt Levite ut, kah penuohteaut, en touiesut, kah sekóusquaut, onk woh nag meetsuog anomut k8squontamut, kah woh wamep8h.
26.13 Neit pish kussim anaquabit Jehovah kum-Manitt8m, nutamaunum waneetupanatamweyeu8uk teaguas wutch nekit, kah wonk nuttinnumauon Levite, kah pen8wot kah touwies kah sekousq, neaunag wame kutann8team8onk, nean ann8nean, matta nuppanneauontam8 kutann8team8ongash, asuh matta n8wananatam8un.
26.14 Matta nummeech8unash, mauon, asuh matta nutamanum8h nawhutche, newutche nishkeneungquok, asuh matta nummag8un wutch napukeg: nukkehkittam 8wadtauatonkqussuonk Jehovah num-Manitt8m, nutussen wame nean ann8nean.
26.15 Punnadtauompsh wutch k8neetupanatamwe ayeuonganit, wutch kesukquehtu kah wunnanum kummissinninneumog Israel, kah ohke ne anumieog, neane chadchekeimadt n8shunnonog, ohke ne tamogok sogkodtunk kah hony.
26.16 Yeu kesukok Jehovah kum Manitt8m kuttann8nuk ussenat yeush kuhk8waongash, kah wussittum8ongash, kah pish kenanauwehteauunash, kah kutussenash, nashpe wame kuttahut, kah nashpe wame kukketeahogkounit.
26.17 Yeu kesukok k8n8wam Jehovah kum-Manitt8munneat, kah pomushonat ummayut kah nanauwehtinneat ukkuhk8waongash, kah wutann8team8ongash, kah 8sittum8ongash, kah kehtamunat 8wadtauatonkqussuonk.
26.18 Kah Jehovah yeu kesukok wunn8wau kenaau ummissinninneumunneat, pepenamwe wunnompakou, neane ken8nukquean, kah nanauwehteauunat wame wutann8team8ongash.
26.19 Kah kittinnumunkqunat, qunnukquiyeuunneat, aneuhkomunat wame wutohtimoneash nish kesteunkuppash, ut woweenodtinneat, kah ut wesuonganit, kah wunnegenit sohsumóonk, kah onk woh kenaau wunnetupanatamwe missinninnumw8 en Jehovah kum Manitt8mut, ne an8wop.
27.1 KAh Moses, kah Israelle Eldersog, ann8naog missinninneuh, n8waog, nanawehteau8k wame ann8team8ongash, nish ann8nogish yeu kesukok.
27.2 Kah pish n nih, ne kesukok paumushaóg Jordan, en ohkit ne Jehovah kum-Manitt8m anumungquean, pish kukquenohtoh mogke qussukquanash, kah pish kussiss8numun suss8neg.
27.3 Kah kuttit wussukhumun wame yeush naumatuongane kutt8wongash, qushkodtean, woh kuppetuttem ohkit, ne Jehovah kum-Manitt8m anumungquean, ohke ne tomogog sogkodtunk kah hony, ne Jehovah um Manitt8m8oh k8shinnonog quóshauomp
27.4 Onk pish nnih paumukomog Jordan pish kupponamunash yeush qussukquanash ne anann8nun yeu kesukok, ut wadchuut Ebal, kah pish kussiss8numuash suss8neg.
27.5 Kah na pish kuttit ayimun Altar en Jehovah kum-Manitt8mut, qussukquane Alzar tahshinnumwontogon ne teagwe missehchuog.
27.6 Nashpe mamusse qussukquanash pish kutayim wut-Altarum Jehovah kum-Manitt8m kah pish ne kuttit sephausin chikohtae sephausuongash, en Jehovah kum-Manitt8mut.
27.7 Kah pish kussephaus wunohteae mag8ongash, kah pish na kuttit meetsin, kah pish k8wekontam ut anaquabit Jehovah kum-Manitt8m,
27.8 Kah pish k8sukhuhhum ut qussukquanehtu, wame yeush naumatuongane kutt8wongash, papane.
27.9 Kah Moses kah sephausuenuog kah Levitsog ken8naog wame Israeloh n8waog, Nunnukqussek kah notam8k woi Israel, yeu kesukok k8missinninneumhetteamw8 en Jehovah kum-Manitt8mwout.
27.10 Ne wajeh noswehtaman 8wadtauatonkqussuonk Jehovah kum-Manitt8m, kah woh kutussemw8 wutann8team8ongash kah ukkuhk8waongash nish ann8nonish yeu kesukok,
27.11 Kah Moses ann8nau missinninnuh ne kesukok n8wau,
27.12 Yeug pish nepóog ut wadchuut Gerazim, 8nanumonaoont misfinninnuh qushkodteáog Jordan, Simeon, kah Levi, kah Judah, kah Iffachar, kah Joseph, kah Benjamin.
27.13 Kah yeug pish nepóog matanumauónat ut wadchuut Ebal, Reuben, Gad, kah Aser, kah Zabulon, Dan kah Naphtali.
27.14 Kah Levitsog pish namp8hamwog kah pish unnaog wame wosketompuh Istael, nashpe mishont8waonk,
27.15 Matánumunaj wosketomp noh ayeuont kogkoksumwe asuh sábasumwe nunneukontunk, wutuhquontamóonk Jehovah, wutanakausuonk wunnutcheg nehtóanakausuénin, kah ponont assompamukquodtut: kah wame missinninnuog pish namp8hamwog kah pish n8waog, Amen.
27.16 Matanumunaj noh mishannanumont 8shoh asuh ohkasoh, kah wame missinninnuog pish n8waog, Amen.
27.17 Matanumunaj noh ontattunk weetatteamungoh wunnepatunkquonk, kah wame missinninnuog pish n8waog, Amen.
27.18 Matanumunaj noh ayeuont pogkenumwoh uppanneonat wutch mayut, kah wame missinninnuog pish n8waog, Amen.
27.19 Matanumunaj noh wóonketeunk wussumaonk pen8wot,, touwies kah sekousq, kah wame missinninnuog pish n8waog, Amen
27.20 Matanumunaj noh neesuk 8shoh ummittumwussoh, newutche poskinum 8shoh wutadtoh, kah wame missinninnuog pish n8waog, Amen.
27.21 Matánumunaj noh wehpamont howae puppinashimwoh, kah wame missinninnuog pish n8waog, Amen.
27.22 Matanumunaj noh wehpamont wetompasu, wuttaunoh 8shoh, asuh wuttaunoh ohkasoh, kah wame missinninnuog pish n8waog, Amen.
27.23 Matánumunaj noh wehpamont wessenumoncheh, kah wame missinninnuog pish n8waog, Amen.
27.24 Matanumunaj noh keme togkomont wetatteamungoh, kah wame missinninnuog pish n8waog, Amen.
27.25 Matanumunaj noh nemunuk onkquttáittuonk togkomônat keteahogkou, 8sqheonk matta woskehuwaenin: kah wame missinninnuog pish n8waog, Amen.
27.26 Matanumunaj noh matta menuhkehteunk yeush naumatuongane kutt8wongash ussenat, kah wame missinninnuog pish n8waog, Amen.
28.1 ONk pish nnih, kuhkeihtamwe kuhkeihtaman 8wadtauatonkqussuonk Jehovah kum-Manitt8m, kukkinneafinneat ussenat wame wutann8team8ongash, nish ann8nonish yeu kesukok, neit Jehovah kum-Manitt8m kuttinnumunk kukquinunkquappineat anue onk wame wutohtimoneash ohkit.
28.2 Kah wame yeush wunnánittuongash pish kenuhkukongqunash, kah kummattanukqunash, kukkeihtaman 8wadtauatonkqussuonk Jehováh kum Manitt8m.
28.3 Pish k8nanumit ut otanat, kah k8nanumit pish ut ohteakonit.
28.4 Pish wunnanittamun ummeechumuonk kutóontómuk, kah ummeechummuonk kutohke, kah ummeechummuongan8 kenetasumog; wunnetuongan8 kukkowashinumog, kah kutsheepsume flocsog.
28.5 Pish wunanittamun ken8t, kah kuttittuppinnumwe wunnonk.
28.6 Pish k8namunit petutteaan, kah pish k8nanumit sohhaman.
28.7 Jehovah pish togkomwaheau anaquabean kummatwomoh, neh waabehtunkqueaneh pish kutayeuuhkonittue sohwhetunkquog wutch pasukquinnu, kah pish wusseem8og anaquabean nesausuk tahshe chippe.
28.8 Jehovah pish an8tam wunanittuonk k8wetomukqunat, ut kummeechumukomukqut, kah ut wame ne ponaman kenutcheg kah pish k8nanumuk ut ohkit ne Jehovah kum-Manitt8m ánumungquean,
28.9 Jehovah pish kummenuhkehik en wuhhogkat wunnetupanatamwe missinninnuuneat, neane chadcheimukquean, nanawehteauan wutann8hteamowongash Jehovah kum-Manitt8m, kah pomushaan ummayit.
28.10 Kah wame missinninnuog ut uhkit pish naumwog, ne 8wesuonk Jehovah kuttehhennittean, kah nag pish kukqushhukquog.
28.11 Kah Jehovah kutayimunk m8chekohtauunat wanegukish, ut kutôontómuk8e meechummuonganit, kah ut kenetasume mechummuonganit, kah ut kutohheé mechummuonganit, en ohkeit, ne Jehovah chadchekeimomp k8shoh, kittinnumunkqunat.
28.12 Jehovah pish k8wóshwunumunk 8nc nompakou, kesukquash kussokanonukkongqunat ut kutohkit, ut utt8cheyeu8ut; kah wunnanittamunat wame kenutchegane anakausuonk, kah pish kenogguhkoue monaog wutohtimoneash, kah matta pish kenógohkóou.
28.13 Kah Jehovah k8puhkehk8wahik, kah matta wussukqunaiyeh, kah pish ken webe anue, kah matta agwe, kukkeitaman wutann8teám8ongash Jehovah kum-Manitt8m nish ann8nonish yeu kesukok, kuhkinneasineat kah ussenat.
28.14 Kah matta pish kuppanneaonóntam8 ne teague kutt8wongash nish ann8nonish yeu kesukoh, en nogque unninuhkounit, asuh nogque en menadcheanit, asuhkauonat onkatogig manitt8og, neg waussumónat,
28.15 Onk pish n nih, matta n8tam8an 8wadtauatunkqussuonk Jehovah kum-Manitt8m, kuhkinneasinneat ussenat wame wutann8team8ongash, kah ukkuhk8waongash nish ann8nonish yeu kesukok, neit wame yeush matanittuongash pish kenuhkukongqunash, kah kummattanukqunash.
28.16 Kummattanumit pish ut otanat kah kummattanumit pish ut ohteakonit,
28.17 Pish matanittamun kummun8t, kah kuttitappinumwe wunnonk.
28.18 Pish mattanittaman kutôóntomuk8me meechummuonk, kah kutohkee meechummuonk wunnetuonk kukkowashinumog, kah kussheepsume flocksog.
28.19 Pish kummittanumit petuttean, kah pish kummatanumit sohhaman.
28.20 Jehovah pish ann8tam matanittuonk en kuhhogkat, wuttamanatamôonk, kah aushkontuonk, ut wame ne ponaman kenutcheg ne kodussean, nô pajeh kuppaguanitteanat, kah nó pajeh teanuk kutonkapunónat, newutche matche kutusseongash, nish waj ohquanuméanish,
28.21 Jehovah pish kutappektauwahik enninneáonk, nó pajeh kummahtupánukqunat wutch ohkeit uttoh aóan kutohtauunat.
28.22 Jehovah pish kuttogkomuk nashpe mahchekonnaéonk. kah nashpe kussopitae ague, kah nashpe kussoppissuonk, kah nashpe mishe kussopitteau, kah nashpe togkodteg, kah nashpe pissugquodtin, kah nashpe meldew, kah nish pish kutasukonkqunash nó pajeh kutonkapunónat.
28.23 Kah kukkesuk8mash nish waabe kuppuhkukqut pish wompohshogquash, kah ohke ne agwe ken, pish missehchuog.
28.24 Jehovah pish kutohkeim sokanonukontam sohquag kah puppissi, wutch kesukqut pish kenohkukkongqun nó pajeh kuppaguanitteanat.
28.25 Jehovah kuttogkomm8wahik anaquabhettit kummatwomog, pish pasukquinne k8ch ayeuuhkonittue sohwehtau, kah pish k8sem ut anaquabit nesausuk tahshit chippe, kah pish ken kutontashit en wame ass8tam8onganehtu ohkeit.
28.26 Kah kuhhog pish weenau8oh wame mamatche kesukque puppinshasog, kah en ohkee puppinashimwut kah matta pish howan wutama8kaoh.
28.27 Jehovah pish kuttogkommuk nashpe Egyptiane kehkechai, kah nashpe Emrods, kah nashpe mukke, kah nashpe mukkeshaonk uttoh woh adt matta neetskesean.
28.28 Jehovah pish kuttogkomuk nashpe kogkeaonk, kah nashpe pogkenumoonk, kah nashpé chepshae metah.
28.29 Kah pish pushaquodt, kuppogkenum neane popogkinuk ut kuhpogke pohkeniyeuut kah matta pish k8niyeu ut kummayut kah pish webe kutas8kekomwe, kah woskenit muk8kinit, na nehteagé, kah mataa pish ohwan kuppohquohwhunukou.
28.30 Pish kukquoshom mittamwossis, kah onkatog pish 8wehpamoh, pish k8wekitteam, kah na matta pish kuttaien, pish kutohkitteam wenominneoh(t)euk, kah matta pish k8chipp8un.
28.31 Kutoxinum pish nushau ut anaquabean ne matta pish kuttit meetsein, kutassum pish chekee amaunau ut anaquabean, kah matta pish wonk kutompontuumonteaan, kusshepsumog pish aninnumauonuh kummatwomog kah matta pish howan kuppohquohwhuttunk8unoh.
28.32 Kenaumonunk kah kuttaunog pish aninnumauonuh onkatogig missinninnuog, kah kuskesukquash pish wunnaumun, kah sauunum8m8ash nanehteage, kah matta menuhkesuonk ut kenutcheganit.
28.33 Ummeechummuonk kutohke, kah wame kutanakausuonk, miffinninnuog neg matta waheauacheg, pish ummeechinneau, kah ken pish webe as8kekodteamoe mukk8kinit kah kussonkqutcheanit na nehteage.
28.34 Kah pish kukkogkeam newutche ne nauman.
28.35 Jehovah pish kuttogkomuk nashpe machuk kehkéchi ut kukkuttukqut, kah ut kuhkontut, na woh mo adt neetskesean, wutch k8woskeche kusseetut, nô pajeh kodtantudpoan.
28.36 Jehovah pish kuppaudtunk kukketass8tam8m noh án(u)appeaheadt, ut wutohtimóneat, ne matta wahteauan, ken asuh k8shuk, kah na pish kuttit wawussumon onkatogig Manitt8óg mehtugq kah qussuk.
28.37 Kah ken pish wutch chepshaonk, kah wutch nuppoáonk, kah wutch momontôadtúe kutt8onk, kenugke wame missinninnuut, uttoh pish áne sagkompagunukquean Jehovah.
28.38 M8cheke wuskannemuneash pish kussohh8wuttoh en ohteakonit, kah kuttogguhse pish mukkinnum, newutche chansompsog pish ummatchteauunáoash,
28.39 Pish k8weenominneóhteuhkonteam, kah pish k8nteauunash, qut matta pish k8tattam8un ne wine, asuh mat pish kummukkinnum8, newutche ask8kinnassog ummeechináoash.
28.40 Pish k8t-olivsontugkum, ut wame k8wonkôiyeumut, qut matta pish kussissequem pummee, newutche kut-oliveum pish piss8muneu8.
28.41 Pish k8naumoni kah k8tan, qut nag matta pish kutaiheog, newutche nag pish missinnó8og.
28.42 Wame kummehtugkumash, kah ummeechummúonk kutohke, chansampsog pish wutahtouunneau.
28.43 Pen8wot noh kuttinnômiyeumut pish kutaneuhkunk qunnunkque qunnunkque, kah ken pish ken8kem wómiyeu wómiyeu.
28.44 Noh pish kenogguhkouhik, kah matta pish kenogguhkouheuh, noh pish k8puhkukquin kah ken pish k8sukquinnìyeu.
28.45 Kah wame yeush matanatuongash pish kenuhkukkongqunash, kah pish kutasukongqunash, kah kummattanukqunash, nô pajeh kuppaguanitteanat, newutche matta ken8tam8p 8wadtauatonkqussuonk Jehovah kum, Manitt8m, nanawehtinneat wuttinn8waongash, kah ukkuhk8waongash, nish ann8nukqueanish
28.46 Kah nash pish kenuhkukkongqunash wutche kukkinneasuonk kah monchanatam8onk kah ut k8skannemenneat micheme.
28.47 Newutche matta k8wowussumop Jehovah kum-Manitt8m nashpe wekontamóonk, kah metahh8wae wunnetuonk, newutche kumm8chekohtóonk wame.
28.48 Ne wajeh pish wuttinneumuhkauadt kummatwomog, neh Jehovah ayeuuhkonittue ann8nonche en kuhhogkat, kadtupwean, kah kuhnkkutt8nan, kah poskissinneet, kah quenauhikquinat wame: kah pish kupponamunk missehchuogque yoakoh kussittuppukanit nô pajeh kuppaguanukqunat.
28.49 Jehovah pish kutayeuuhkonittue paudtunk wutohtimoin wutch nóadtit, wutch weekshik ohke, onatuh wompsuk8k paumunont: wutohtimoin nag wuttinnont8waongan8, matta woh wohtam8an.
28.50 Nusqueompamukqussue wutohtimoin, neg matta wadt8wontam8gig wuskesuk kehchis, asuh matta kodtumonteanumunk wuskeioh.
28.51 Kah noh pish mechum ummechummuonk keneetaseumog, kah ummechummuonk kutohke, nó pajeh kuppaguanitteanat, neg pish matta asqunnumunk8án weatchiminneash wine, asuh pummee asuh wunnetuongan8 kukkowashinnumog, asuh kus-shepsue flocksog, nó pajeh kuppaguanukqunat.
28.52 Kah noh pish k8wenuhkunk ut wame k8squóntamehtu, nó pajeh qunuhque kukqussikquaneutunkash n8kshunk, nish pabuhtantamonish pannuppe wame kutohkit, kah noh pish kukquinnupuhkunk ut wame k8squontamut, pannuppe wame kutohkit, ne Jehovah kum-Manitt8m anumungqueán.
28.53 Kah pish kummeech ummeechummuonk kutóontomuk8m, 8weyaus8 kenaumonunk, kah kuttaunog, nah Jehovah kum-Manitt8m ânumunkqueohpoh quinnuppekauunumuk kah nanakausukongquean kummatwomog.
28.54 Noh n8chumwesit kenugke kenaau, kah waushpit, wuskesuk pish matchit nogque en wematut, kah nogque en ummittamwussit ut upp8chenaóunut, káh nogque en sequeneanonche wunnaumonuh.
28.55 Newajeh matta unninnumauunk pasuk8 nawuch 8weyaus wunnaumonuh, ne pish meechik, newutche matta teag wutusqunnumauoh quinnupúhkauáonganit, kah nanuhkausukauaonganit uttoh adt kummatwomog nanuhkáusukongquean ut wame k8squonttámehtu.
28.56 Noh mittamwoffis n8chumwesit kenugke kenaau, kah waashpwut, wanne mo masusshitteau8k wusseet ut ohkeit newutche wowushp8onk kah n8chumwesuonk: wuskesuk pish matchit nogque en wassukut ut upp8chenauwoónut, kah nogque en wunnaumonat, kah nogque en wuttaunit,
28.57 Kah nogque en wunneechansit noh sohhog wutch nashauwe wusseetut, kah nogque en wunnáumonat neh pish neechaiche newutche neh pish umm8whoh, wutche quenahukk8onk wame, kemeu, ut quinnupuhkóadtinneat, kah nanuhkausukkôadtinneat, uttoh pish adt kummatwomog, nanuhkôsukongquean, ut k8squontamehtu.
28.58 Matta kuhkinneaséan ussenat, wame yeush naumatuongane kutt8ongash, nish wásukuhwhofikish yeuut b8kut, wabesuontamunat yeu sohsumoe kah wabesuontamóe wesuonk JEHOVAH kum-MANITTOOM.
28.59 Kah Jéhovah pish monchanatamwahuau kuttinninneaongash, kah wuttinninneaongan88ash k8skannemuneog, mogkiyeuash kah sepeneaontamunash, unninneaongash sepeneaóntamunash.
28.60 Kah pish kuppaudtinnumunk nishnoh Egypte mahchináonk, neh quohtamop, kah nish pish kummósogquetunkqunash.
28.61 Kah wonk nishnoh mahchináonk, kah nishnoh enninneaonk, nish matta wasuk8whosunógish yeuut naumatuongane b8kut, nish pish Jehovah kuppaudtinnumunkqunash nô pajeh kuppaguanitteanat.
28.62 Kah pish kussequnnumont ogguhsuog onatuh kesukque anogqsog muttaan8og, newutche matta kukkeihketam8p 8wadtauatonkqussuonk Jehovah kum Manitt8m.
28.63 Onk pish nnih, neane Jehovah wekontam8ónukqueog k8nenehukqunnaóut, kah kummuttaanhukqunnaóut, netatuppe Jehovah pish kittin wekontam8ónukqunneau, kummatchuwahukqunnaóut, kah kuppagwanukqunnaóut, kah pish kukkadtinnitteamw8 wutch ohkeit, uttoh petutteaan ahtauunat.
28.64 Kah Jehovah pish kusseóhuk kenugke wame missinninnutu, wutch uhquae ohkit onk yaen aongkoue, kah na pish kittit wowussumon ongkatogig manitt8og, neg matta waheóadcheg ken asuh k8shunóog, mehtugq kah qussuk.
28.65 Kah yeush ut wutohtimóneash matta pish kummiskom8 nanauwiyeuonk, asuh matta pish anwosinninno kusseet, kah Jehovah pish na kittit aninnumungqun, nunnukshae metah, kah sauunnumôe muskesukquash kah mohtan8k8e keteahogkou.
28.66 Kah pish kutchanantam kukketeaonk, kah pish kenunukkushom nukonáeu kah kesukodaeu, kah matta pish kuppakontam8 kuppomantam8onk,
28.67 Mohtompog pish kussim, Napehnont wununk8hteadt: kah wunnonk88k, pish kussim, Napehnont mohtompanehteadt: newutche kuttahh8wae wabesuonk ne wabesean, kah newutche kuskesukque naum8onk, ne nauman.
28.68 Kah Jehovah pish kukqushkeáhik en Egypt nashpe kuht8nogquash, ne mayut ne papaume ánunomp, Matta pish wonk kenaum8un, kah na pish ut aninnumóadtin kuhhog en kummatwomit, wutche missinóasketompaog, kah misfinóittumwussissog, kah mat howan adtóoou kuhhogkaóash.
29.1 YEush wunn8wae kutt8wongash, nish Jehovah an8nompash Mosesoh, nashpe ayimunat wunnaumonuh Israel, ut ohkit Moab, chaubuk wunn8waonk ne nashpe ayimauomp ut Horeb.
29.2 Kah Moses wehkomau wame Israeloh, kah noh wuttinuh, Kenaumw8 wame ne anheont Jehovah anaquabeog, ut ohkeit Egypt, Pharoahoh, kah wame wuttinneumoh, kah wame wutohkit,
29.3 Magogish qutchehittuongash, nish kuskesukquash nagish, kukkinneasuongash, kah yeush magogish monchanatam8ongash.
29.4 Onch Jehovah asquam kittinnumunkou metah wahteauunat, kah muskesukquash naumunat, kah mehteauogwosh n8tam8m8ut (y)eu pajeh yeu kesukok.
29.5 Kah kussagkompaguninumw8, yauunchage kodtumwae, yeuut touohkomukqut, kuthogk8un8ash matta nano nukkoneain8ash ut kuhhogkaóut, kah kummokus matta (n)ukkonniinn8 ut kusseetut.
29.6 Matta kummeecheumw8 petukqununk, asuh matta k8tattamw8 wine, asuh onkuppee, onk woh k8wahteamw8 nen Jehovah kum-Manitt8mw8.
29.7 Kah kuppeyaumw8 yeuut ayeuonganit, Si(h)on Heshbone ketass8t, kah Og Bashane ketass8t, nag kutayeuuhkonittue sohwehtunkqunnónog, kah nuttogkomóunnónog.
29.8 Kah neemunumun wutohkéou, kah nuttinnumauónau Reubenitsog kah Gaditsog, kah pohshe wutchippan8ank Manasse, wutche ahtoonk.
29.9 Newajeh pish nanauwehteauóg yeush wunn8waongane kutt8ongash, kah nish usseog, onk woh k8waántamwesemw8 wame ne usseóg.
29.10 Kenaau yeu kesukok keneepomw8, wame kenaau, ut anaquabit Jehov(a)h kum-Manitt8mw8, kutchippanue kuppuhkuk88ash, kut-Eldersumóog, kah kutannosueneum8óog, wame Israelle wosketompaog.
29.11 Kuppeissesum8óog, kummittamwussu8og, kah kuppenuohteum noh anóme kuttuppuksinn8onganit. wutch noh tamuhtohhog k8tuhqunumash, nô pajeh noh (w)adhuppungquean.
29.12 Onk woh kuppetutteam 8n8waonk Jehovah kum-Manitt8m, kah en wutchadchekeyeuaonganit ne Jehovah kum-Manitt8m ayimunkqueóg yeu kesukok.
29.13 Onk woh yeu kesukok kummenuhkehuk, 8missinninneumuneat, onk woh k8-Manitt8min, neane ken8nukquean, kah neane chadchekeimont k8shikoh, Abrahamoh kah Israeloh kah Jakoboh.
29.14 Kah matta nashpe kenaau nussu webe nutayimun yeu wunn8waonk, kah yeu chadchekeyeuwaonk.
29.15 Qut nashpe noh weechekompaumukqueog yeu kesukok ut anaquabit Jehovah kum-Manitt8mw8, kah nashpe noh matta k8weetomuk8un yeu kesukok.
29.16 (Newutche k8wahteomw8, uttoh áne wutohkeogkup ut ohkit Egypt, kah uttoh án pamukomog ut nashaue wutohtimóneat, nish paumukkomogish.
29.17 Kah kenaumw8 wutuhquanittam8m8oash, kah wunnishkeneunkque wuttinneukontunkan8oh, mehtugq kah qussuk, silver kah gold, neh weechiyeumukquehetticheh)
29.18 Ishkont kenugke ut kenaau wosketomp asuh mittamwossis, asuh teashiyeu8onk, asuh chippan8onk wutappin, noh wuttah quanuppem8uk wutch Jehovah kum-Manitt8munnonut, wunaunche wowussumonat um Manitt8m8oh yeush wutohtimoneash, ishkont kenugke kenaau wutchaubuk ohteau ne nekitteau8m8uk weeswe kah wormew8d.
29.19 Kah nnih n8tog yeush chadchekeyeuwae kutt8ongash, woh wunnanumau wuhhugkuh ut wuttahhut; n8wau, Pish n8nohteam, tôkonogque nuppomushon nashpe nuttahhe nuttenantam8ongash, k8chteauunat kogkeissippam8onk en konkutt8nunnat,
29.20 Jehovah matta pish 8wohquanumoh qut neit ummusqua(n)ittam8onk Jehovah, kah umm8sitteam8onk pish uppukkittohkauoh neh wosketompuh, kah nishnoh mattanittuonk ne wosukkuhwhosik yeuut b8kut, pish wutappehtunkqun, kah Jehovah pish jishkham 8wesuonk wutch agwe kesukqut.
29.21 Kah Jehovah pish wutchippinoh en matchitut, wutch wame Israele chippan8ongánehtu, neaunag wame wunn8waongane mattanituongash nish wasukuhwhósikish yeu ut naumatuongane b8kut.
29.22 Kah nahohtôeu pometuonk, kenaumonunk neg nahohtôeu kenaau waapecheg, kah pen(u)wot noh wag wutch nôadtit wutohtimóneát, nag pish n8waog, naumohettit enninneaongash ne ohkit kah mahchinnaongash nish nashpe Jehovah mahchinna(h)eont.
29.23 Wame ne ohke brimstonu8, kah saltanu8 chikohteau, matta ohteukontam8un asuh mat sonkininn8, asuh matta maskeiht tannegeninno, ogqueneunkquot kepuhteaonk Sodom kah Gomorrah, Admah kah Zeboim, nish Jehovah kepuhteache musquantog kah unkquanittog.
29.24 Wame wutohtimoneash pish n8waog, Tohwaj Jehovah yeu unnehteunk yeu ohke teagua yeu kûsoppittag yeu mishé musquanittam8onk.
29.25 Neit nag pish n8waog, newutche ahquontamwog 8n8waonk Jehovah um-Manitt8m8oh 8sh8oh, ne nashpe togomómp, sohh8wunont wutch ohkit Egypt
29.26 Newutche nag moncheig & wowussumaog onkatogih Manitt8h, kah wunnauwaaìhtauouh; Manitt8h neh mat wahteahettegeh kah neh matta anumauonkeh.
29.27 Kah ummusquanittam8onk Jehovah nashqunau ayeuuhkonittue yeu ohkeit, wunuhkukkomwatinneat nish noh mattannittuonk ne wósuk8whosik yeuut b8kut.
29.28 Kah Jehovah ummattuttuhchabohkohwhoh wutch wutohtuout musquantog, kah unkquontog kah nashpe jishontog, kah wuttinuhkonuh onkatoganit ohkeit, neane yeu kesukok.
29.29 Keme8gish wutchayeum8ash Jehovah num-Manitt8mun, kah pohquaeogish wutchayeum8ash nuhhogkanonut, kah en naumonanonut micheme, ussenat wame yeush naumatuongane kutt8ongash.
30.1 ONk pish n nih, wame yeush nuhkukkonkquean, wunanittuonk kah matanitt8onk nish ponamanish anaquabean, nish qushkeahtéauan en kutahhut, ut wame wutohtimoneat uttoh Jehovah kum-Manitt8m an8hkunkquean.
30.2 Kah quinnuppean en Jehovah kum-Manitt8mut, & kukkeihtaman 8wadtauatonkqussuonk, neane wame kutann8n8onk yeu kesukok ken kah kenáumonunk, ntshpe wame kuttah, kah nashpe wame kukketeahogkou
30.3 Neit Jehovah kum-Manitt8m pish quinnuppinum kummissinninno8onk kah kukkitteamonteanumuk, kah pish qushkeu, kah kummohmounuk wutch kenugke wame missinninnutu, uttoh an Jehovah kum-Mânitt8m seohukqueop.
30.4 Howanig kuttaiheog en sohh8kauut aongkóúe kesukquehtu, na pish k8ch mukkinnukqun Jehovah kum-Manitt8m, kah ne pish k8tinukqun.
30.5 Kah Jehovah kum-Manitt8m pish kuppas8k en ohkeit, ne k8shuk ohtauhetteup kah pish ken kutahtauun: kah pish k8nenehuk, kah pish kutanue m8chekehik onk nag k8shik.
30.6 Kah Jehovah kum-Manitt8m pish qushqussum kuttah, kah wuttah k8skannemunneog, womononat Jehovah kum Manitt8m nashpe mamusse kuttah, kah nashpe mamusse kukketeahogkou, onk woh kuppomantam.
30.7 Kah Jehovah kum-Manitt8m pish ponamauau wame yeush matanittuongash ut kummatwomut, kah ut neg sekeneunkqueaneg, neg wuskhukqueaneg.
30.8 Kah pish kukqushkem, kah pish ken8swehtam 8wadtauahtonkqussuonk Jehovah kah pish kutussen wame wutann8teamowongash, nish ann8nonish yeu kesukkok.
30.9 Kah Jehovah kum Manitt8m pish kummishteunk ut nish noh kenutchegane ánakausuonganit, ut kutóontamuk8me mechummuonganit, kah ut kenetaseume meechummuongan8, kah ut kutohkee mechumuonganit wutch wanegik, newutche Jehovah pish qushken, k8wekontam8onukqunnat wutch wanegik, neane wekontam8onomp k8shikoh.
30.10 Kukkeihtamán 8wadtauatonkqussuonk Jehovah kum-Manitt8m, nanawehtinneat wutann8team8ongash, kah ukkuhk8waongash, nish wasukuhwhosikish ut naumatuongane b8k ut, quinnuppean en Jehovah kum-Manitt8mut, nashpe mamusse kuttah, kah nashpe mamusse kukketeahogkou.
30.11 Newutche yeu ann8team8onk ann8nun yeu kesukok, matta kutattahtonteaun, asuh matta nôohtano.
30.12 Matta kesukquehtu ohtano; n8wonat howan pish kohkuhqueanishhikqueog ne kesukquehtu, kah nemunumwanshhikqueog kah n8tamwahikqueog, onk woh nutussenan, 30.13 Asuh matta ongkoue ketahhannit ahtano, n8wonat, howen pish quoshkodteanshikqueog, kah nemunnumwanshikqueog kah n8tamwahikqueog onk woh nutussenan.
30.13 
30.14 Qut wuttinn8waonk kuppas8sukongqun, ut kutt8nut kah ut kuttahhut ussenat.
30.15 Náum8k, nupponam anaquabean yeu kesukok, pomantamóonk kah wanegik, nupp8onk kah machuk.
30.16 Ann8non yeu kesukok womononat Jehovah kum-Manitt8m, ônat ummayut, kah nanawehtinneat wutann8teamowongash, kah ukkuhk8waongash, kah wussittum8ongash onk kuppomantam, kah woh kummuttaan, kah Jehovah kum-Manitt8m woh k8nanumuk en ohkeit uttoh petutteaan ohtauunat.
30.17 Qut kuttah qushkem8uk, kah matta n8tam8an, qut amaehenumuk, kah nauwaeitauad(t) onkatogig manitt8og, kah nag waussumog.
30.18 Kukquogquohtomunumw8 yeu kesukok, paguanue pish kuppaguanimw8, matta pish kussepe pomantamomw8 ut ohkeit, ne quoshkodteaan Jordan, petukontaman ahtauunat.
30.19 Nunnemunum kesukquash kah ohke kutayeuuhkonittue wauwaonukqunnaóont yeu kesukok, pomantam8onk kah nupp8onk nupponum anaquabean, wunnanittuonk kah matanittuonk, newutche pepenash pomantamóonk, onk woh kuppomantam, ken kah k8skannemunneog.
30.20 Womononat Jehovah kum-Manitt8m n8tamunat 8wadtauatunkqussuonk, kah mosogqueteauónat, newutche noh kuppomantamóonk, kah kussohkepomantamóonk wutohkinneat ohkeit ne Jehovah chadchekeimomp k8shikoh, Abrahamwi, kah Isaaki, kah Jakobi, nag aninnumauonáóont.
31.1 KAh Moses monchu, kah yeush kutt8wongash wuttinnonash wame Israeloh.
31.2 Kah nah wuttinuh, Nen nequt pasuk8e kodtumwóhkom kah neesnechag, yeu kesukok, matta woh wonk nussohham8h, kah nuppetutteoh, kah Jehovah nuttugkup, Matta pish kukqushkodteoh yeu Jordan.
31.3 Jehovah kum Manitt8m kenegonne qushkodteomuk, noh pish paguodtoh yeush wutohtimoneash wutch anaquabean, kah ken pish nish kutahtauonash: Joshua pish kenegonne qushkodteamuk, nean8wop Jehovah,
31.4 Kah Jehovah pish wuttinheuh neanheomp Sihonoh, kah Ogoh, Amoritse ketass8tamwog, kah ut wutohtuóut neh paguanumpoh.
31.5 Kah Jehovah pish ummagunuh ut anaquabeog, kah nag pish kuttinheoog neaunag nishnoh ann8team8onk ne ann8nog.
31.6 Menuhkesek wutt8antam8k, ahque wabesek, asuh ahque mishanatam8k wutche nag, newutche Jehovah kum-Manitt8m, noh weechogquean, matta kuppanshadtauwáhuk8 asuh matta kutohquanumukk8.
31.7 Kah Moses wehkomau Joshuahoh, kah wuttinuh, ut wuskesuk8óut wame Israel, menuhkeish kah wutt8antash, newutche pish k8weeche petutteom yeug missinninnuog, en ohkeit ne Jehovah chadchekeimop 8sh8oh nah wuttinnumouonat, kah ken pish k8tohtauwáheoneau.
31.8 Kah Jehovah noh negonukkongquean: noh pish k8wetomuk, matta pish kuppanshadtauwahik8h, asuh kutohquanumuk8h, ahque wabesish asuh chepshash,
31.9 Kah Moses wussukham yeu naumatuonk, kah wuttinnumauon sephausuenuh, wunnaumonuh Levi, neg kóunukeg 8n8wae Arkum Jehovah, kah wame Israele eldersoh.
31.10 Kah Moses neh wutann8nuh n8wau, mahche nesausuk tahshe kodtum8k, ahquontamóadtue kodtum8g wunnetupanatamwe moéhettit, nepeekommukque mishadtupp8onganit.
31.11 Wame Israel paahettit nawéhettit ut anaquabit Jehovah kum Manitt8m, ut ayeuonganit ne pish pepenog, pish kutogketam yeu naumatuonk anaquabhettit wame Israel, ut wehtauog8óut.
31.12 Moek kenaau missinninnuog, wosketompaog, kah mittamwussissog kah mukkiog, kah kuppen8wohteam noh kuttinnomsquontamehtu, onk woh nag n8tamwog, kah woh nehtuhtauog, kah woh qushaog Jehovah kum-Manitt8mw8, kah woh kuhkinneasuog ussenat wame yeush naumatue kutt8wongash.
31.13 Kah wunnaumoniinneunk neg matta wahteauogig, woh n8tamwog, kah woh nehtuhtoog qushonat Jehovah kum-Manitt8mw8, wame kesukodtash; ne adt keteaog ne ohkeit, uttoh an qushkodteaóg Jordan kutohtinnaóont.
31.14 Kah Jehovah unnau Mosesoh, kusseh kenupp8e kesukodtumash paswohtaash, wehkom Joshua, kah neepó8k ut mukkinneae komukqut, onk woh nummeechumuhkon, kah Moses kah Joshua auog kah neepooh ut mukkinneakomukqut.
31.15 Kah Jehovah nogqussu ut tabernakleut matokqse pogkomuhquonkanit, kah matohqse pogkomuhquonk waabe neepou tabernaklee squontamut.
31.16 Kah Jehovah unnau Mosesoh, kusseh k8weetsum8m k8shik, kah yeug missinninnuog pish neepóog, kah nanwun8dsquaósuog ummanitt8m8uh penuwohteaog ut ohkeit, uttoh aáhettit, noh ukkinukkoshonaóont, kah nag pish nutohquanumukquog, kah pish pohquanumwog n8n8waonk, ne nashpe togkomog.
31.17 Kah numusquant(a)m8onk pish nashquneau ayeuuhkonittue nagoh, ne kesukok, kah nag pish nutaquanumóog, kah nag pish nuttu(n)khumauóog nuskesuk, kah nag pish mahchipwóog, kah monatash mahchukish, & nanakontanum8ongash pish ummiskauóuh, kah nag pish n8waog ne kesukok, sunnummatta yeush machukish kenamhuk8unánonash, newutche kum-Manitt8mun matta k8wetomuk8un.
31.18 Kah nen onkhum8e nutonkhum nuskesuk, ne kesukok, wutch wame machukish, nish asehettiche, newutche quìnnuppeog en onkatogig manitt8h.
31.19 Kah yeuyeu wussukhumunk yeu ket8homaonk, kah kuhk8tomok wunnaumonuh Israel, ponamok wutt8n8wóut, onk woh yeu ket8homâonk n8wauwongan ayeuuhkonittue wunnaumonuh Israel.
31.20 Newutche nag nuppas8óog, ut ohkeit ne chadchekeimogup 8sh8oh, ne tomogkok sogkodtunk kah hony, kah nag pish meetsuog, kah pish wamep8og, kah pish wunogk8og, kah pish quinnuppeog en penowe manitt8ut, kah nah pish 8wowussumôuh, kah pish jishanumwe numm8hm8sqhukquog, kah pish pohqunnumwog n8n8waonk.
31.21 Kah pish nnih, monakish machukish, kah nanakontanum8ongash na nameheahettit, yeu ket8hamáonk pish namp8ham8m8 ut anaquabhettit wutch wauwaen, newutche matta pish wunanatam8un wutch wutt8n8wôut wuskannemuneog, newutche n8wahteoh wuttenantam8onk, ne asehettit yeu kesukok, asquam papas8ogkup ohkeit ne chadchekeimogkup.
31.22 Kah Moses wussukhum yeu ket8homáonk ne kesukok, kah ukkuhk8tomauon wunnaumonuh Israel.
31.23 Kah ummeechumuhkonau Joshuahoh wunnaumonuh Nun, kah n8wau menuhkeish kah wutt8antash, newutch ken pish kuppethuun wunnaumonuh Israel en ohkeit noh chadchekeimogkup, kah pish k8wetomsh,
31.24 Kah nnih, Moses mahche wussukh8k yeush naumatue kutt8wongash ut b8kut, nó pajeh kesteausik.
31.25 Neit Moses ann8nau Levitsoh neh kónumunutcheh 8n8wae Arkum Jehovah, n8wau
31.26 Nemunumok yeu naumâtue b8k petó8k kah ponam8k sussippoeu 8n8wae Arkum Jehovah kum-Manitt8mw8, onk woh na ohteau wutche k8wauwaónukqunat,
31.27 Newutche n8wahteoh kutayeuuhkonuwáonk, kah kutchetauwussittippuk. kusseh, ash waeeche pomantam8munogkup yeu kesukok, kutayeuuhkonomw8 Jehovah, kah uttoh wonk nukkukqueu mahche nuppon?
31.28 Moehtaegk wame kutchippan8ongane eldersog, kah kutannôsueneum8og, onk woh nussinneash yeush kutt8wongash ut wehtauogk8óut, onk woh n8wehquetum kesuksquash kah ohke, 8wauwaôunonat nahoh.
31.29 Newutche n8wahteoh mahche nuppon, aninnowe pish kutáninnumw8, kah pish kuppanneaumw8 wutch mayut ne ánunn8nunog, kah machuk pish kenuhkukkongkumw8, ut ogkomâe kesukodtut newutche pish kummatchesemw8 ut wuskesukqut Jehovah, m8m8sqheónat nashpe kenutcheg anakausuongash.
31.30 Kah Moses kutt8 ut wuttauogk8óut wame Israelle moeuwehkomunk yeush ket8homae kutt8ongash, nô pajeh mahtshait.
32.1 KUhk8tam8k kenaau kesukquok, kah nukket8hkam, kah ohke n8taj nutt8ne nussuongash.
32.2 Nukkuhk8tomwehteaonk pish padtippáshin onatuh sokenunk, nukkeket8kaonk pish iógkôsishóm8 onatuh néechippogwut, onatuh nishkenunk ut n8chumwe wunnepogqut, kah onatuh pâpâdtinunk ut môskuhkukontu.
32.3 Newutche nummishont8wae wahteauwahuwam 8wesuonk Jehovah; aninnumok missugken8onk kum-Manitt8mun.
32.4 Qussukquanu8 pannuppetea(u) wutanakausuonk, newutche wame ummáyash wussittum8onganû8ash: pabuhtanumukqussue GOD, kah matta matcheseonganu, noh wunnomwausseaen, kah sampweusseáen.
32.5 Nag annushéaog wuhhôgkauh. wutchohkésuongan8 matta wutcháinoh wunnaumonat, nag woônki kah cheketam8e pometuonk.
32.6 Sun yeu kuttin ôadtuhkauóneau Jehovah, woi mattammague kah as8ge missinninnuog? sunnummatta noh k8t8shéin, noh taphukquean? sunnummatta kukkezhuk, kah kummenuhkehik8h?
32.7 Mehquontam8k negonne kesukodtash, natwontam8k pometuongane yaen pometuongane kodtumm8ut, nat8tomau k8sh, kah noh pish kenahtinukqun, kut-Eldersumog kah nag pish kummìshamunkqunneau.
32.8 Noh anue quanukqueyeuwit, chadchapenuk ahtauongash en wutohtimoneat, noh chadchapinont wunnaumonuh Adam, wunohtau8p missinninnuog ukkuhkhonkan88ash, neaunag wutteas88ongan8 wunnaumonuh Israel,
32.9 Newutche Jehovah wutchippiyeumoh, ummissinninneumoh, Jakoboh ohtauongane ukkuhkhegoh.
32.10 Wunnamheuh ut touohkomukque ohkeit, ut touushinut, ut 8h8n8e ohkeit, ukquinnuppe sagkompagunau, ukkuhk8tomauoh, wuttinadchanuh unninnuwiskesukqut,
32.11 Onatuh wompsuk8k wogkouunuk 8wadj, ahtinosuk wuskishseasoh, sepagenau wunnupwhunoh, neh ukkinunóh ut woskeche wunnuppohwhunit.
32.12 Jehovah webe nussu wussagkompanópoh, kah matta penowe manittoh wetomuk8h.
32.13 Wunnaiyeumwaheuh, ut woskeche kogkussohkoiyeue ohkeit, onk woh meech ohteuhkône meechummuongash, kah wunn8nohtinuh hony wutch qussukquanit, kah pummee wutch môhshequssukquanit.
32.14 Cowashine butter, kah flokse sogkodtunk nashpe Lambse wees, kah ramse Bashane nekitcheg, kah nomposhimwe goatsog, nashpe wutt8unnisse weese wheatash, kah weenominne wusqueheonk, k8tattamup pohkag.
32.15 Qut Jessuran nano wunnogk8, kah tittinnogshau, ken nano k8wees, kukkuhpogkeet, kenuhkukonk wees: neit noh ohquanumau Goduh neh kezhikupoh, kah mishonantam 8wádchanittue qussuk.
32.16 Nah umm8m8sqheouh m8summuonat nashpe penowe manittoog, nashpe unkquanumukquokish umm8m8sqheouh.
32.17 Nag sephamauaog mattannitt8h, matta Goduh, manitt8h neh matta wahheahettegeh wuskehiog, ne kuttumma kezhetcheg, neh matta k8sh8og quoshahettegkuppoh.
32.18 Qussuk noh wunnaumonit kuhhog matta kummequanumôh, kah k8wánhuk GOD, noh kahkenahikqueop.
32.19 Kah Jehovah naum, kah wutunkquanume uhquontamun, newutche umm8hm8sqhukk8onk wunnaumonuh kah wuttaunoh.
32.20 Kah n8wau nutunkhumauóog nuskesuk nukkchkinneam uttiyeu 8wohkukquoeiyeum8, newutche nag, ahche chenauausue pometuonk wunnaumoniinneunk neg matta wanamptam8onganegig.
32.21 Nag numm8m8sqhikquog en m8fitteamoneat, nashpe ne matta manitt8un8g, numm8m8sqhikquog en musquantamunat, nashpe tahwunn8cheaiyeum8ash, kah nen nag numm8m8sqheóog en m8sitteamuneat na(sh)pe yeug matta masinninnuégig, numm8m8sqheóog en musquantamunat, nashpe as8tue wutohtimoin.
32.22 Newutche n8tau nashquneau ut nummusquanittam8onganit, kah pish chikohtau wutchomuhqut chepiohkomukqut, kah pish mohtutteau ohke, kah ummeechummuonk, kah pish chikohteau wadchuash quenohtag.
32.23 Nunnanomunkquodtau8g mamatchuhkish, pish nummohtannáh nukkóunkquodtash ut nagoh.
32.24 Pish chikosuog nashpe kodtupp8onk kah pish mahchikkissuog nashpe n8tae mohkas, kah nashpe weesogke chohk8h8wae enninneaonk, kah pish nutann8n en wuhhogkaout, puppinashimwe meepitteash, nashpe wetunkquoshkehteum8 puppissiyeue ask8kog.
32.25 Poquadchit, togkodteg pish pagwohteam8, kah wutch chambersut, chepshaonk náneeswe wusken kah peenomp, n8nuk kah noh wompuhquont.
32.26 Nussip, nag nusseahwhoog en p8chekeheganehtu, mehquanumaongan8 nutahquttauwahtin wutch kenugke missinninnutu.
32.27 Matta quhtam8ous ummusquanittam8ongan8 matwáog, ishkont ayeuhkos8wacheg penowe usseog, ishkont nag n8waog, nukqunnunkque nunnutcheganun, kah matta Jehovah yeu wame wutussein.
32.28 Newutche nag wutohtimóou matta ken8nittuonganinn8, kah matta wohwohtam8onganneog.
32.29 Woi napehnont, waántamwehettis yeu wohtamohettit, napehnont natwontamwehettit wutogkomaiyeum8oash.
32.30 Pasuk wunninnuh woh wussem8waheau nequt muttannonganog kussuog, kah neesuog woh wussemowaheaog piogque muttannonganogkussuoh, kuttumma ukqussukquanum8 magunit wuhhogkauh, kah Jehovah ukkuppohwhoh.
32.31 Newutche ukqussukquanum8 matta netatuppe nukqussukquanumun, nummatwomunnonog wussittumwehettit.
32.32 Newutche 8wenomissippag8 ne Soddom wenomwussippog, kah wutch Gommorrahhe pissogquodtinnohteuhkonash: 8wenomunnó8ash weeswee weenominneash 8weesogkitcheaiyeum8og.
32.33 OOwin8m8 Dragonse unkquasket, kah aspse unque unkquoshket.
32.34 Sun yeu mo n8wadchanumonteanas, sealhausu ut kenugke nunnompak8unit.
32.35 Nuhhogkat wutch ayeum8ash ann8toadtuonk, kah onkquatôadtuonk, ne ahquompak wussetoash t8nequshik, newutche wutunkqanumoe kesukodtum8 paswohteau, kah nish pish nahkuhkonkqhettichish kenupshaum8ash.
32.36 Newutche Jehovah pish wussumau ummissinninneumoh, kah pish aiuskoianatam papaume wuttinneumoh, nag menutchegan amaemo, matta howan kuppohwhoun, asuh sequnoun.
32.37 Kah noh pish n8wau, uttiyeug ummanitt8m8oh, qussuk ne pabuhtantamwehettit {wutch} wadchanittuonk.
32.38 Noh meechikup wussephausuongane weesum8: wadtattagkup 8tattamwe sephausuongane wine, neg wáapehéttich, kah aninnumungk8k, noh kupputtogquee ayeuongannu8utch.
32.39 Yeuyeu naum8k, nen nen n noh, kah na matta Manitt8m8 weeche nen nunnushteam; kah nukketeahuwam, nunn8chumwehtoh8wam, kah neetskehuwam, kah matta howan pohquohwuss8wóou wutch nunnutcheganit.
32.40 Newutche nuttahshinnum nunnutcheg en kesukqut, kah nussin, nummicheme pomantam.
32.41 Kehtattauon wóuhtae nuttogkodteg kah nunnutcheg tohqunuk wussittumóonk, nutann8tau ayeuuhkausitcheg, kah nutunkquatau nag sekeneunkqueaneg.
32.42 Nukkogkeissippamwahteoh nukkounkquttash musqueheonk, kah nuttogkodteg pish mohtuppanum weyaus, nashpe 8sqheonkan8 neg nashitcheg, kah n(e)g mohsinaitcheg, waj kutchissik ann8tauwaongash matwaog.
32.43 Wekontamóe mishontowagk kenau wutohtimóneunk nashpe ummissinninneumoh, newutche pish ann8tauwontame 8sqheongan8 wuttinneumoh, kah pish onkquatauau ann8t8adtuonk ayeuuhkonnukqutcheh, kah pish wunohteatôu wutohk, wutche ummissinninneumoh.
32.44 Kah Moses peyau kah wussinneash wame yeush ket8hamaongane kutt8ongash, ut wuhtauogk8óut missinninnuog, nagum & Joshua wunnaumonuh Nun.
32.45 Kah Moses pakodcheyeu wame yeush kutt8wongash, ut wame Israelut.
32.46 Kah wuttinuh, ponok kuttahh8og, ut wame kutt8wonganit: nish wauwaonógish yeuyeu kesukok, nish pish ann8nógish kenaumonaóog, kukkinneasinneat ussenat wame yeush naumatue kutt8wongash,
32.47 Newutche matta tahn8che kutt8wonkaninno wutch kenaau, newutch ne kuppomantam8ongan8, kah nashpe yeush kutt8wongash, pish kussepe pomantamw8 ut ohkeit, ne quoshkodteaog Jordan ohtauunat.
32.48 Kah Jehovah ken8nau Mosesoh ne kesukok n8wau.
32.49 Kuhkuhquish yeu wadchu Abarim, wadchu Nebo: ne Moabe ohkeit, ne piuhsukohtag Jericho, kah náish Canane ohkeit ne kodunninumaog wunnaumonuh Israel wutche ahtóonk.
32.50 Kah nupsh ut wadchuut ne kohkukquean, kah miaish ut kummissinninneumut neane nuppukup Aaron kemat, ut wadchuut Hor, kah miá(a)p en ummissinneumit,
32.51 Newutche kummatchenehimw8 ut kenugke wunnaumonat Israel, ut Meribahe nippekontu, ut Kadesh, ut touohkomukqut Zin, newutche matta k8neetupanatamwaheumw8 ut noeu wunnaumonat Israel.
32.52 Qut onch pish kenaum ohke ut anaquabean, qut na matta pish kutton ohkeit, ne kodunninnumauog wunnaumonuh Israel.
33.1 KAh yeu wunánatuonk ne nashpe Moses manitt8womp wunnánumomp wunnaumonuh Israel, ash nanuppókup.
33.2 Kah n8wau, Jehovah w8m Sinai kah nah wunnepauwehtauoh wutch Seir, wohsum wutch wadchuut Paran, kah weeche peyaumau piogque muttannonganogkussuoh wunneetupanatamunutcheh: wutch wuttinohkôunit n8tae naumatuonk wutche nagoh,
33.3 Nux, noh womonont missinninuh, wame 8neetupanatam8moh, ut kenutcheganit kah nag appuog kusseet ut, nag pish attumunumwog kukkuttóongash.
33.4 Moses nutann8nukqun naumatuonk, wutohtoonk Jakobe moeuwehkomunk.
33.5 Kah noh mo ketass8t, ut Jeshurum, missinninnue wabuhkuhk8itcheg moehettit Israelle chippan8og.
33.6 Reuben pomantaj. kah ahque nupitch kah ummissinninneumoh muttaanitch.
33.7 Kah yeu wunnanumaonk Judah, kah n8wau, N8tush Jehovah, 8wadtauatonkqussuonk Judah, kah en ummissinninneumit pasou wunnutchegash wamatitch: kah ken aninnohsueneush wutch wunnanakontantamhuenumoh.
33.8 Kah papaume Levioh n8wau, kuh-Thumim, kah kut-Urim, wadchanonch noh k8neetupanatamwáeneum, noh quajheop ut Massah, kuppenuánumop ut Meribae nippekontu.
33.9 Noh papaume an8op 8shoh kah okasoh, matta toh nuttintuppanum8, kah wematoh matta 8waheuh, kah wunnaumonuh matta waheóu, newutche nag kukkinneasuog kussuongash, kah nanauwehteauog k8n8waonk.
33.10 Nag pish kuhk8tomauáog Jakoboh k8sittum8ongash, kah Israeloh kittinnaumatuonk, nag pish ponamwog weetemungquok ut kenánauunit, kah mamusse chikohtae sephausuonk ut kut-Altarumut
33.11 Woi Jehovah wunantash wutohtoonk {menuhkesuonk}, kah womoausue tapeneash wunnutchegane anakausuonk; pannuppetahhash wussékonohtogk8ash neg ayeuuhkonittue waabehtauoncheg, kah neg sekeneauoncheg, nag matta wonk woh wuttomohkeinnáout.
33.12 Papaume Benjamin n8wau, womononcheh Jehovah pish wutt8anatamwe quéneniyeu kishke ayeumoh Jehovah pish wutunkwhôh nehteagu, kah nanashaue ohpequanit pish ayeu.
33.13 Kah papaume Joseph n8wau, wunanatamunaj wutohke wutch Jehovah, wutch kesukque waonégugish, wutch neechipog, kah wutch m8noi ne agweohtag.
33.14 Kah wutch waonegugish nashpe nekukish nepáuz, kah wutch wáonegugish nashpe neekukish nanepauuhshadt.
33.15 Kah wutch waonegugish wutch nukkonadchuóhtu kah wutch wáonegugish wutch machemohtae wadchuuhkontu.
33.16 Kah wutch ohkée waonegugish, kah wutch mataáneuk kah womoausue tapeneauwaonk, noh ayit asinnekoôssehtu, peyom8utch uppuhkukqut Joseph, kah ut kodtantupont noh chopenit wutch wemat ut.
33.17 Wussohsumôonk ogqueneunkquodtich ukkowashinne mohtomegheonche, kah wutaskonoh, onatuh wutaskonoh nequttuun, neh nashpe pish ukkonuhkehtahwhon missinninnuh moeu, weekqshik ohke, kah nag uppiogque muttannonganogkodt8moh Eparaim, kah nag ummuttanonganogkodt8moh Manasses.
33.18 Kah papaume Zabulonoh n8wau, weekontash Zabulon, ut kussohhamunat, kah Issachar ut kekehtu.
33.19 Nag pish wehkomaog missinninnuh en wadchuut, na pish wuttit s[e]phaufineau, wunnomwausseae sephausuongash, newutche nag pish n8nwog kehtoh ummonaonk, kah nompakouunash onkwhofikish nagontu.
33.20 Kah papaume Gad n8wau, wunnanumau noh mahshe kushkeheont G(a)doh, onatuh wutt8anatámwe qunnonou ayeu, kah sokshadtoh muhpit nashpe kodtontupont.
33.21 Kah noh quogquoshwunum negonne nagum newutche na ut, wutchippiyeumut nohayik naumatuonk, wadchanau, kah nashpe peyau 8puhkuhk8uneat missinninuh, usseup 8nomwausseonk Jehovah, kah 8sittum8ongash nashpe Israel.
33.22 Kah papaume Danoh n8wau, Dan s8kshas8wae qunnonou wuskoshimomesoh, noh pish queeshau wutch Bashan.
33.23 Kah papaume Naphthali, n8wau Naphthali tapantam nashpe wómoausue tapeneaum8onk, kah numwameechumeu nashpe 8nanitteaonk Jehovah, ohtaush kehtoh kah sowaniyeu.
33.24 Kah papaume Aser n8wau, wunnanumunaj Aser nashpe wunnaumoniinneuh, womoausue tapeneauunaj nashpe wematoh, kah quogkinitch wusseet pummeeit.
33.25 Missehchuog kah wompuhshog ummoxinish, kah neane kukesukodtumash kummenuhkesuonk.
33.26 Wanne howan ogqunneunkqussu kum-Manitt8mut woi Jeshurun, naiyeumuk kesukquash kutaninnumunkqunat kah wanegit ut pohkohquehtu.
33.27 Michemapit Manit kutayeuónk, kah agwu micheme uppittenash, kah noh pish sohh8kauau kummatwomoh wutch anaquabean kah pish n8wau, pagwohteagk.
33.28 Kah Israel pish nussu wutohtu wutt8anatamwe queneiyeuonganit, wuttohkekom Jakob, ut weatchiminne, kah wuskewinne ohkit, kah wonk ukkesukum pish neechepagk88.
33.29 K8ni woi Israel, hówan anunkqueog wói missinninnuog? k8wadchanitteamw8 wutch Jehovah, kutannosueneume ogqunneg, kah wuttogkodteg k8nctuonk, kah (k)ummatwomog pish kuppann8wae ko(h)konn8waonuk, kah ken pish kutahtashkuhkom ukqunuhque ayeuonganóoash.
34.1 KAh Moses kuhkuhqueu wutch Moabe mukoshquttaehtu, en wadchuut Nebo (en k)ohkuhquag Piskah, ne piuhsukohtag Jericho: Kah Jehovah wunnaumwaheuh wame ohke wutche Giliad wehque Dan.
34.2 Kah wame Naphthali, kah wutohkit Ephraim, kah Manasseh, kah wame wutohke Judah en aongkoue kehtahhannit.
34.3 Kah sowaniyeu kah mukoshquttae 8nóun(k)kô(a)g Jericho palmeihtugque otan, wehque Zoar.
34.4 Kah Jehovah wuttinuh yeu ohke chadchekeimogkup Abraham, kah Isaak, kah Jakob an8waan, en k8skannemunit nummagun, kenaumwahunun nashpe kuskesukquash qut matta na kuttin qushkodteuh.
34.5 Kah Moses wuttinneumoh Jehovah na wuttit nuppun, ut wutohkit Moab, neaunag wuttinn8waonk Jehovah,
34.6 Kah uposekìnuh ut 8nóuhkóiyeuut, ut Moabe ohkit, piuhsuke Beth-Peor, kah wanne howan wahheôou 8weenohke yeu pajeh yeu kesukok.
34.7 Kah Moses nequt pasuk8e kodtumwohkomup, kah neesneechag ne nápuk, wuskesuk matta mo pogkenumómun8, wuhhogkáe wutogkesuonk matta mo amaémun8.
34.8 Kah wunnaumonuh Israel mauemáog Mosesoh ut Moabe mukoshqutaehtu, shwinchatikquinne, kah maumuttamwae, kah neuantamwe kesukodtash wutch Moses mahtsháash.
34.9 Kah Joshua wunnaumonuh Nun, numwabehtunk nashauanitt8e waantamóonk, newutche Moses upponamauopuh wunnutchegash, kah wunnaumonuh Israel ukkehkittauouh, kah usseog, Jehovah neanann8nont Mosesoh.
34.10 Kah na matta wonk waabein quoshodtumwaenin ut Israelut ánauont Mosesoh, neh Jehovah mamuskesukque waheoncheh,
34.11 Ut wame kukkinneasuongash, kah monchanatam8ongash nish Jehovah ann8nuhmpash ussenat ut ohkit Egypt, en Pharohut, kah wame wuttinneumut, kah wame wutohk,
34.12 Kah ut wame menuhke menutcheganit kah ut wame mishe wabesuonk, Moses nish asechish anaquabhettit wame Israel. 
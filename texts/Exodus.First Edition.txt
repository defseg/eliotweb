1.1 ONK yeush 8wesuonganú8ash wunnaumonuh Israel paóhpanneg ut Egypt, nish$noh wosketomp kah week weeche peyomaòg Jakoboh.
1.2 Reuben, Simeon, Levi, kah Judah.
1.3 Ishakar, Zabulon, kah Benjamin.
1.4 Dan, kah Naphthali, Gad kah Asher.
1.5 Kah wame keteahogkôunog sohhogeg wutch wohpéit Jakob, nesausuk tahshinchagkodtog keteahogkôunog: kah Joseph appu Egypt.
1.6 Kah Joseph nupp8, kah wame wematuh, kah wame ne pométuonk.
1.7 Kah wunnaumonuh Israel mishummeéchumúog, kah nanomonáog kah muttaánwog, kah nano puhkénonkqussúog, muttáeu, kah ohke wunnumwápeneau.
1.8 Onk na wonk wuttit waápin wuske ketass8t ut Egypt, noh matta wáhuk Josephoh.
1.9 Kah unnau ummissinninnúmoh, kusseh, missinninnúog wunnaumonuh Israel, monáog kah ánue menuhkesuog onk kénawun.
1.10 Eheh waantamwe unneheuntuh, ishkont muttaánwog, onk n$nih, mattompág88k, neit pish weech8humáog matw[ô]h, kah pish kutayeukqunnónog, onk pish monchéog wutch ohkit.
1.11 Kah ayimauótuh kuhkuhhumwáe nanánuwanutcheh, wutawakómpunnunnónaóut nashpeu wéanash: kah ayimauáog Pharohoh nompakoûunne otanash, Pithon kah Ramases.
1.12 Kah neane onkapúnnanahettit, newuttin nano monánen, kah ne wuttinne muttaánin, kah nano m8cheke musquánittamwog, newutche wunnaumonuh Israel.
1.13 Kah Egyptiansog missinóhkouáog wunnaumonuh Israel nashpeu onkapinanittuonk.
1.14 Kah 8wésogkèhteauóuh uppomantam8ongan8, nashpe menúhke anakausuonk man8nskit kah bricks: kah wame en anakausuonk ut ohteakonit: wame 8tinninnúmohkonaongan8 ne áseahheahettit, nashpeu onkapunanittúonk.
1.15 Kah ketass8t ut Egypt unnau midwivesoh Wuthebewsoh, n$nag pasuk ussowesu Shiphrah, & onkatuk 8wesuonk Puah.
1.16 Usseóg midwife wutannóhsuenúonk Wuthebrúe mittumwussog, kah naum8k, apehettit appuonganit, naumóniyeuit, neit kenushâu, kah wuttônniyeuit, neit pomantaj.
1.17 Qut midwifesog qusháog Goduh, kah matta usséog ne ánont Egypte ketass8t, qut pomantamwáhteaog mukitchogqsoh.
1.18 Kah Egypte ketass8t weekomàu midwifesoh, kah wuttinuh, tohwhutch yeu usseóg, kah kuppomantamwáheaúmw8 mukutchogqsog?
1.19 Kah midwifesog unnáog Pharohoh, newutche Hebrewe mittumwussissog matta neyane Egyptiane mittumwussissog, newutche menuhkesuog, kah neechauog asquam midwife noh pápeyongkup.
1.20 Kah God wunnenéhhea midwifesoh, kah missinninnúog nano monáog, kah nano muttaánwog.
1.21 Onk n$nih newutche widwifesog quosháog Goduh, 8wékikaúuh.
1.22 Kah Pharoh unnau wame ummissinninnúmoh, n8wau, nish$noh wunnaumònaiin wunnékin, kittinohkôneau sepuut, kah nish$noh w[n]tônin, kukkéteahháu.
2.1 KAh au wosketomp weekit Levi, kah weétoómau wuttônoh Levi.
2.2 Kah mittumwossis wompoquau kah wunnaumónaieu, onk wunnauóuh wunnetu kah wutattashuh, nishúoh nepauzoh.
2.3 Kah ahque tapenuk wutattashonat, kah wunnemunnumauoh misháshqueu box, kah uppitteúhkon, kah ne ponon mukkiésoh, onk ponau misháshquoh kishke sepuut.
2.4 Kah ummissésoh noadtit neepooh, kodwahteau uttôh ashpunnánit.
2.5 Kah wuttonoh Pharoh, w8mussu, kutchissum8ut sepuut: kah wunnunksquomoh pomushaoh kishketuk: kah naau boxoh ut kenugke mishashquhkóntu, kah an8nau wunnunksquomuh, kah wunnemunnumunin.
2.6 Kah 8woshwunnúmun, kah naau mukkiésoh, kah kusseh, mukkiés mau: kah ukkitteamonteánumoh, kah n8wau, yeuoh Wuthebrew wunneechanoh.
2.7 Kah ummissésoh unnau Pharoh wuttaûnoh, woh nummonchem, k8wéhquetumwánshish mittumwussis n8cháchuus, Wuthebrew mittumwussis, onk woh ken8sontamunk mukkiésoh.
2.8 Kah Pharoh wuttônuh wuttinuh monchish, kah nunksqua monchu, kah weéhkomau mukkies ókasoh.
2.9 Kah Pharoh wuttaunoh wuttinuh: neemun yeuoh mukkies n8sóntamoh, kah kutunkquatoush, kah mittimwussis neemunau mukkiésoh, kah wunn8sáneuh.
2.10 Onk mukkies nano missugken, kah uppás8oh Pharoh wuttônit, kah 8naumónainneuh, kah wuttéhhenuh Moses, kah n8wau, newutche n8tinóp nippekontu.
2.11 Onk n$nih yeush ut kesukodtash, Moses masugkénuk, sohham en weematut, kah naum weánnunash, kah naau Wutegyptiane wosketompuh, tattagkomont Wuthebrew wosketomp, weematuh.
2.12 Kah áhaôsukqueu unnuhquáeu, kah matta howane naau: kah nushau Wutegyptianuh, kah uppósekinuh naguntu.
2.13 Kah sohham nahohtóeu kesukok, kah kusseh, nesuog Hebrewé wosketompaog mekônetuog: kah unnau matchetunutcheh, tohwutch tattagkomadt keetatteámong?
2.14 Onk n8wau, howan kutayimuk santimàen, kah wussittumain, k8suminneanónut? ne kussin, woh kenusheh neyane nushop Wutegyptian? kah Moses wabesu, kah n8wau, wunnamuhkut ne wahteoun.
2.15 Onk Pharoh yeu wunn8tamun, kah kodtinneanau Mosesoh: kah Moses wussem8 wutch wuskesukqut Pharoh, kah ayeu ohkit Midian, kah appu wutahamonganit.
2.16 Kah nohtompeantogàe santim, nesausuk tahshittônau: kah peyaog kah wuttuhuppaog, kah numwapogkunnumwog wunnonkash, wuttattamwéhheunnat 8shuoh uffloksum8oh.
2.17 Kah nanàanoncheg shepsoh peyauog, kah wutama8hkaóuh, kah Moses neepau, kah 8wadchanuh; kah wuttattamweheaog uffloksum8oh.
2.18 Kah peyaunaog Reueloh 8sh8oh, kah n8wau, tohwutch teanuk peyauóg kesukok?
2.19 Kah n8waog Wutegyptiane wosketomp, nuppohquohwunnukqun wutch wunnutcheganout nanaoncheg shepsoh: kah wonk wadhupadt n8thuppunkqun, kah wuttattamweheau floksoh.
2.20 Kah unnau wuttaûnoh, kah uttoh àyeuoh? toh$wutch yeyeu nukkónog wosketomp? weéhkom8k onk woh meech petukqunnunk.
2.21 Kah Móses tapeneam weetómon wosketomp: kah weetauomwaheau Zipporahoh wuttaûnoh, Mosesoh.
2.22 Kah wunnaumónieu, kah wuttissowénuh Gershom: newutche n8wau, nuppapénuwohteaup ut penuwóhkomuk.
2.23 Kah n$nih, mahche m8chetikquinukok, ketass8t ut Egypt napuk, kah wunnaumonuh Israel mahshanomóhettit, newutche wuttinnúmunneat, kah mahshont8wahettit; ummauongan8 kuhkuhquem8 en Godut, newutche wuttinnúmunneat.
2.24 Kah God n8tam wutahhouwoham8ongan8, kah God mehquantam 8n8waongan8 Abrahamoh, Isaakoh, kah Jakoboh.
2.25 Kah God moneneauau wunnaumonuh Israel, kah God 8waheuh.
3.1 ONk Moses assamont uffloksumoh Jethro wasenumonche, nohtompeantog[à]e Sontim ut Midian, kah uss8nunau floksoh ongkouwe touohkómukqut, kah peyau 8wadchumut God, ut Horeb.
3.2 Kah wutangelsumoh Jehovah wunnaéihtauoh kogkussómpunàeu n8tau, wutch nôeu asinnekôusséhtu, kah naum, kah kusseh asinnekôusse nepéunk chikohteau, kah assinnekôusse nepeunk mattamohtuttano.
3.3 Kah Moses n8wau, nupóhcham yeuyeu, nukkodnaumun yeu mishe unnaúmanissuonk, tohwutch asinnekôusse nepeunk mat mohtuttan8gk.
3.4 Kah Jehovah nauont puhchâoh ukkodnaúmunnin, kah God 8weéhkomuh wutch nôeu asinnekôusséhtu, kah n8wau, Moses, Moses, kah n8wau, kusseh neen.
3.5 Kah n8wau, ahque yeu pas8chaush, amaunsh kummoxinash wutch kusseetut, newutche ne neepauwéan, wunneetupanatamwe ohke.
3.6 Kah n8wau, nen ummanitt8moh k8sh, ummanitt8moh Abaraham, ummanitt8moh Isaak, ummanitt8moh Jakob: kah Moses puttagham wuskesuk, newutche quéihtam moninneauon God.
3.7 Kah Jehovah n8wau, naum8e nunnaum wutunkapunnaongan8 nummissinninnúmog ut Egypt, kah nunn8tam ummishapóuss8ongan8, newutche n8wahteóh wutunkquanum8ongan88ash.
3.8 Ka nunn8kem nuppohquohwhunnónaóont wutch wunnutcheganóont Wutegyptiansog, kah sohh8wunnónat ne wutch ohkeit, en wunne ohkeit, kah mishékishki, en ohkit, adt tomógkog sogkodtunk kah honey, watóhkeóut Kanaanite, kah Hittite, kah Amorite, kah Perisite, kah Hivite, kah Jebusite.
3.9 Kah yeuyeu kusseh, ummishahpôsuongan8 wunnaumonuh Israel nuppeyóqun, kah wonk naum wohquehhittuonk wut-Egyptiansog wóhqheáhettit.
3.10 Kay yeuyeu peyaush, & kuttànn8nsh en Pharohut, kah ken sohh8us nummissinninnúmog wunnaumonuh Israel wutch Egypt
3.11 Kah Moses unnau Goduh, Howan nen, nen woh áôì Pharohut, kan nen woh sohh8wunog wunnaumonuh Israel wutche Egypt;
3.12 Kah n8wau, Wunnamuhkut k8weetomsh, kah yeu pish kukkinneasúonk wutche kátann8nunn8onk, soh8wunnát missinninnumog wutch Egypt, yeu pish kuttit wuwussumóneau God yeu wadchuut.
3.13 Kah Moses unnau Goduh, Kusseh, peyaónog wunnaumonuh Israel, kah nuttinnóog, Ummanitt8moh wut8shinneunk, nuttann8nuk en kuhhogkaóut, kah únnugqueon, toh ussowesu? toh woh nuttinnóog?
3.14 Kah God unnau Mosesoh NEN NUTTINNIIN NE NUTTINNIIN, kah n8wau, yeu pish kuttinnónau wunnaumonuh Israel: NEN UKOH, an8teamwe nuttann8nuk en kuhhogkaóont.
3.15 Kah God wonk unnau Mosesoh, yeu pish kuttinnóneau wunnaumonuh Israel, Jehovah Ummanitt8mooh k8shuóog, Ummanitt8moh Abraham, Ummanitt8moh Isaak, Ummanitt8moh Jakob nuttann8nuk en kuhhogkaóont, yeu micheme N8weseuonk, kah yeu n8che mehquoantamun en pometuonganehtu pometuonganéhtu.
3.16 Monchish, môin nananuácheg Israel, kah us nagoh, Jehovah Ummanitt8m8oh wut8shinneóg nunnaeíhtunk, Ummanitt8moh Abaraham Isaak, kah Jakob, n8wau, nátáwáhuwae kenátáuwáhunnúmwop, kah ne ánhénóg ut Egypt.
3.17 Kah nussip, kussóhh8wunnunnumw8 wutch ónkquanuminneàt ut Egypt, en wutohkit Cananite, kah Hittite, kah Amorite, kah Perisite, kah Hivite, kah Jebusite, ohkit adtomógkog sogkodtunk, kah honey.
3.18 Kah nag pish k8namptunkquog; kah pish kuppeyam, kah nanánuwácheg Israel ketass8tamwut ut Egypt, kah pish kuttinau, Jehovah Ummanitt8moh Hebrews nunnogskunkqun, kah yeuyeu moncheáhhinnean, k8weehquetúmauúnumun, nishikqunne pomushónat en touohkomukqut, onk woh nussephámauómun, Nummanitt8mun God.
3.19 Kah n8wahteauun Egypte ketass8t matta kummoncheáhukou, matta tokanogque menúhkat ménutcheg.
3.20 Kah nussúmogkinnum nuhpit, kah nuttogkodtam Egypt, nashpeu wame nummonchanatam8ongash, nish pish aséanish naut nashauwe, kah màhche ne nag, pish kummoncheáhúk8.
3.21 Kah nuttinnúmauóog yeug missinninnuog, kitteamonteanittuonk ut wuskesuk8óut Wutegyptianeog, kah pish n$nih, monchéóg, matta pish toh ne kittit moncheinneau.
3.22 Qut nish$noh mittumwossis pish weehquttúmauau weetatteamunguh, kah áneapeyónutcheh weekit, nompak8unne silver, kah nompak8unne gold, ah hogk8ongash, kah nish pish wuthogqunneáoash kenaúmon8óog, kah kutton8óog.
4.1 ONk Moses namp8huk, kah n8wau, qut kusseh, matta n8namptunk8og, kah matta woh kukkeihtam8og nukkutt8ongash. newutch woh n8waog, Jehovah matta kenáeihtunk8h.
4.2 Kah Jehovah wuttinuh, Teaguas ne kenutcheganit? kah n8wau, Sauóbpunk,
4.3 Kah n8wau unnóhteash ohkeit, kah wuttinnûhkon ohkeit, kah ask8k88, kah Moses 8seemutteamun wutch anaquohtag.
4.4 Kah Jehovah unnau Mosesoh, Summágunush kuhput, kah anin wussukqunat, kah summagunum wohpit, kah wunneemunnumun, kah sauobpuhquámú8 ut wunnutcheganit.
4.5 Onk woh wunnamptamwog Jehovah ummanitt8m8oh wut8shinneunk, Ummanitt8moh Abraham, Ummanitt8moh Isaak kah Ummanitt8moh Jakob kenaéhtunk.
4.6 Kah Jehovah wonk wuttinuh, ponsh yeu$yeu kenutcheg kupp8chenaóunut, & ponam wunnutcheg upp8chenaóunut, kah sohwhunuk, kusseh wunnutcheg wutchek88 onatuh k8unit.
4.7 Kah n8wau, wonk ponsh kenutcheg kupp8chenaounut, kah wonk ponamun wunnutcheg upp8chenáounut, & sohwunuk wutch upp8chenaounut, kah kusseh, waduhquabeyeu8.
4.8 Kah pish n$nih, matta wuttah$wunnamptunk8an, asuh mat n8tamwéhhetteg 8wodtauatongqussuónk negonné kukkinneasuonk, neit pish wunnamptamwog 8wadtauwatonkqussuonk nahohtoeu kukkinneasuonk.
4.9 Kah pish n$nih, matta 8namptamohetteg wonk yeush neesinash kukkinneasuongash asuh matta n8tamóhétteg kukkutt8wonk, neit pish keneemunum sepúpog, kah kussokanumun nabohteaouut, kah nippe, ne neemunnuman wutch sépuut, pish 8squeheongánu8 ut nabohteaouut.
4.10 Kah Moses unnau Jehovah, woi num[-]manitt8m, matta n8nónt8waenú8, asa matta wutch negonne kesukodtumash, asuh nadteuh konn8nadt kittinnúm, qut neen manunne nutt8n, kah manunne neenan.
4.11 Kah Jehovah wuttinuh, howan ayig wutt8n wosketomp, asuh howam ayeuont mat kaket8g, asuh kohkobsonutche, asuh woswohtag wuskesukquash, asuh pogkenùmunutcheh? sunnummatta neen Jehovah.
4.12 Kah yeuyeu monchish, kah n8weechahtom kutt8n, kah kuhk8tomoush toh woh an8wáan.
4.13 Kah n8wau woi nummamitt8m ann8s k8wéhquetumoush ut wunnutcheganit toh woh ann8nadt.
4.14 Kah ummusquantam8onk Jehovah nashqunau ut Mosesit, kah n8wau, sunnum$matta Aaron Wullevite keemat? n8wahteoh wunnont8wae wunnont8wau: kah wonk kusseh, peyau kenogskunkq, kah nogquean, weekontam ut wuttahhut.
4.15 Kah pish kukkeket8hkau, kah ken kupponam kuttowongash wutt8nut, & nen n8wechahtam kutt8n, kah nagum wutt8n, kah kukkuhk8tomauonumw8 toh pish usseog.
4.16 Kah noh pish kukketet8kanshik en missinninnutu, kah noh pish, nux noh pish k8t8nin, kah ken pish nnoh ummanitt8m.
4.17 Kah yeu pogkomunk pish kukkininnumun ut kenutcheganit, kah yeu nashpeu pish kutussem kukkinneasuongash.
4.18 Kah Moses au, kah qushkeu en Jethrohut wessénumoncheh, kah wuttinuh, moncheaheh k8wehquetumoush, kah qushkeaheh en neemat$ut, en Egypt kah nukkehkinneam toh wuttin ash pomantamunneau, kah Jethro unnau Mosesoh, wunnohteae monchish.
4.19 Kah Jehovah unnau Mosesoh ut Midiā, ush, en qushkish Egypt, newutche wame nupp8k kodtinneanukqueuhpaneg.
4.20 Kah Moses neemunau ummittamwussoh, kah wunnaumonuh, kah wunnaiyeu8mheuh Asses, kah qushkeu en ohkit Egypt, kah Moses neemunum uppogkomunk God ut wunnutcheganit.
4.21 Kah Jehovah unnau Mosesoh, âuan kukqushkenat en Egypt, naush, wame monchanatam8ongash nish ponamunish ut kenutcheganit, ussish nish, ut anaquabit Pharaoh: kah nummenuhkehteau wuttah, kah matta pish moncheaheoou missinninnuh.
4.22 Kah pish kuttin Pharaoh, yeu wussin Jehovah, Israel nunnaumon, mohtammegheog.
4.23 Kah kuttinush, moncheah nunnaumon onk wonk n8wowussumuk, kah sekeneaman kummoncheaheonat, kusseh pish nunnush kenaumon mohtommegheadt.
4.24 Onk n$nih ut mayut, ahhut adtaomuk, Jehovah nogushkouoh, kah ukkonushoh.
4.25 Kah Zipporah neemunnum kenompsk, & quosquswau wunnaumonuh, & wuttinuhkon ut wusseetut kah n8wau wunnamuhkut ken wusqheongane wessukkiin en nuhhogkat.
4.26 Kah upponunuh, neit n8wau wuskqheongane wessukkiin newutche quoshqussausuongash.
4.27 Kah Jehovah unnau Aaronoh monchish nogkushkau Moses, in touhkomukqut: kah monchu, kah wunnogskauoh ut 8wadchumut God, kah wutchipwutt8nap8.
4.28 Kah Moses wuttinnonash Aaron wame wuttinnowongash Jehovah, noh an8nont, kah wame kuhkinneasuongash nish anonche.
4.29 Kah Moses monchu kah Aaron kah moieog wame nananuacheg wunnaumonuh Israel.
4.30 Kah Aaron wussinneash wame kut8wongash nish Jehovah anonche Moses, kah usseu kukkinneasuongash ut wuskesuk8out missinninnuog.
4.31 Kah missinninnuog wunnamptamwog, kah n8tamohettit Jehovah nadtauwaheont wunnaumonuh Israel, kah kahkinneog 8tammehpunnaongan8oash, neit nauwanumwog uppuhkuk88ash, kah nauwaeog.
5.1 KAh ompetak, Moses kah Aaron, petutteauog, kah unnáog Pharohoh, yeu wussin Jehovah, ummanitt8moh Israel, monchéah nummissinninnúog, onk woh mishadtupp8og wutche neen ut touohkomuk.
5.2 Kah Paroh n8wau howan Jehovah, woh n8sweetam wuttinn8wáonk, moncheáheog Israel? matta n8waheau Jehovah, kah matta nummoncheáheau Israel.
5.3 Kah n8waog, Ummanitt8moh Hebrews nunnogskungqun: moncheahinnean k8weequetumauunumun, nishikqunne pomushónat ut touohkomuk. kàh sephamáuónat Jehovah nummanitt8mun, ishkont nun[ó]hkukkungqun nashpeu weésâshaonk, asuh nashpeu togkodteg.
5.4 Kah Egypte ketass8t wuttinuh, tohwutch kenaau Moses kah Aaron, áhquoanuhkáusuwáheog missinninnúog? neemunúm8k k8wéannun88ash:
5.5 Kah Pharaoh n8wau, kusseh, missinninnúog m8náog ut ohkit, kah kutanwohsinéhheôóg wut8wéannúnn8wóut.
5.6 Kah Pharaoh an8nau ne kesukok, kuhkohhamwáe pióhquttumunutchéh ut missinninnutu, & wutannôsuéninnúm8uh, n8wau
5.7 Ahque wonk aninnumau moskehtuash missinninnúog, ayeuónat briks, neánheógup, monchehettich mukkinnumóhettich mosketuash nehenwonche nagumôh.
5.8 Neadtahshe kezheáhetteup briksoh negonáe, ne pish wonk kenompe unnehenneóneau, matta ken8num8unneau, newutche nag seseganamwog, newajeh unn8wahettit, Monchetuh sepham8óntuh Nummanitt8mun.
5.9 Anakausuonk tuhkéquehteauunach ut wosketompaut, kah anakaushettich, kah ahque n8tamwehettich tahn8che, kah pann8wae kutt8wongash.
5.10 Kah kuhkohhamwaeu piahquttukeg ut missinninnutú sohhamwog, kah wutannòhsuenúm8uh, kah unnáog missinninnuh n8waog, Yeu wussin Pharaoh, matta kittinnúnnummáuun8mw8 moskehtuash.
5.11 Monchek, neemunnum8k moskehtuash uttoh woh wadtinnumòk, qut matta kutanakausuongan8 pish ohguhsinnunn8.
5.12 Kah missinninnúog nanweaog pannuppu wame ohkit Egypt, mukkinnumwog seséqussumukish, wutche moskéhtuit.
5.13 Kah kukkohhuwáe piahquttukeg wunnánapimòuh, n8waog, pakodchitteá8k kutanakaúsuongan8, nequttakesukquae anakausuonk, nequttakesukquogodtutch, neyane masketú8k.
5.14 Kah aninnohsúenuog wunnaumonat Israel, neh Pharaoh ukkúhkhamwáe piahquttùmunutche nanaànumwáheonche, nag tattagkomóog, n8waog, tohwutch matta usséog neáhuttáhsheu kezheógkup briksog, wunnonk8, kah yeu kesukok neyane negonaeu?
5.15 Kah aninnohsuenúog wunnaumonuh Israel, peyaog, kah mauunnitteauog Pharohuh, n8wáog, Tohwutch yeu unneheadt kittinnúmog?
5.16 Matta moskehtuash aninnumauòog kittinnúmog, & nuttinnukqunnónog, ayéuh briksog, kah kusseh, kittinnúmoh tattagkomôog, qut ummatcheseuongan8 kummissinninnumog.
5.17 Kah n8wau kussaségeneamw8, kussasegeneamw8: newajeh n8waog, moncheahinnean, sephammaontuh Jehovah.
5.18 Newutche yeuyeu monchek, anakausek, moskehtuash matta kittinnumonteamw8, qut pish ne kitteáshe kezheoneau briksog.
5.19 Kah annohsuénúog wunnaumonuh Israel naumwog matchit, an8wáhettit, matta pish kutohgusheaúmw8 briksog, nequttakesukquánakausuonk nequttakesukquogut.
5.20 Kah namehéaog Moses kah Aaron, neepahettit woh wunnogskouwunnáóut, wamohettit Pharohut.
5.21 Kah wuttinnóuh, Jehovah moneungk8k, kah wussittaj, newutche kumatchemungwuhhimuh ut wuskesukqut Pharoh, & wuskesukqut wuttinnúmut, kuttinninumauoóog togkodteg ut wunnutchegannóut nunnushhukqunnanónut.
5.22 Kah Moses qushku en Jehovahut, kah n8wau, Lord, tohwutch matchenéhheadt yeug missinninnúog, tohwutch an8nean?
5.23 Newutche nádteuh paôon Pharohut, kéket8hkonat ut k8wésuonganit, ummatchenéheuh yeu missinninúh, kah pohquohwhehteáe asq kuppohquahwunoh kummisinninnumog.
6.1 ONK Jehovah unnau Mosesoh, yeuyeu pish kenaau tôh ànheóg Pharaoh? newutche nashpeu menuhkeu menutcheg pish ummoncheaheuh: kah nashpeu menuhkeu menutcheg ummonch8hkauuh wutch wutohket.
6.2 Kah God ken8nau Mosesuh, kah wuttinuh, nen Jehovah.
6.3 Kah nen nunnaeihtaomp Abraham, kah Isaak, kah Jakob, nashpeu n8wesuonk MANIT WAME MASUGKENUK, qut nashpeu n8wesuonk JEHOVAH matta n8wâhukk8og.
6.4 Kah wonk numménuhkéhteauópanneg n8n8waonk, nuttinnúmmôúnnaóut ohkit Canaan, ohke aneàpeyomuk, n$noh áneapeáhettit.
6.5 Kah wonk nunn8tam wutáhhauwôhòm8ongan8 wunnaumonuh Israel, n$néh Wutegyptianséog wátinninnúmuhkáhettiche, nummehquoantam n8n8wáonk.
6.6 Newutche us wunnaumonuh Israel, neen Jehovah, kah kussohh8wúnunnumw8 wutch agwu 8weannehheónaóut Wutegyptianséog: kah kuppohquóhwunnúnnumw8 wutch wuttinnúmmuhkônna8ut, kah kumman8hwúnnumw8 nashpeu summagunnum8we môhpit, kah mishe wussittum8ongash.
6.7 Kah keneemuunúnumw8 wutch n8missinninnúmunneat, kah neen kummanitt8mw8, kah pish k8wáhteaumw8, neen Jehovàh kummanitt8mw8, waj sohh8wununóg wutch agwu 8wéannunneheúonáóut Wutegyptianséog.
6.8 Onk pish kuppás8unnumw8 ohkit, n$neh adtashinúmup nuhpit nuttinnumaônat Abraham, Isaak, kah Jakob, kah kittinnúmauwununneau wutch ohtóonk, neen Jehovah.
6.9 Kah Moses ken8nau wunnaumonuh Israel, qut mat kuhkeitauwóowog Mosesoh, newutche mishe wuttámanatám8onk wuttahh8wóut, kah newutche uhqueu wuttinnúmohkonuaóut.
6.10 Kah Jehovah ken8nau Mosesoh n8wau,
6.11 Petutteaush, ken8s Pharoh ketass8t ut Egypt, onk woh moncheáheoh wunnaumonuh Israel, wutch wutohket.
6.12 Kah Moses kutt8 anaquabit Jehovah, n8wau, kusseh, wunnaumonuh Israel matta nukkeihketunk8og, kah uttôh woh nuttin Pharoh kuhkeihtuukqunan? kah nen matta quoshqusaúsin8 nussissitt8nash.
6.13 Kah Jehovah ken8nau Mosesoh kah Aaronuh, kah ummechumuhkónuh en wunnaumonat Israel, kah en Pharohut ketass8t ut Egypt, sohh8wunnónat wunnaumonuh Israel wutch ohkit Egypt.
6.14 Yeug adt uppuhkukk8utcheg weekuóut 8sh8oh: wunnaumonuh Reuben mohtoméheonche Israel, Hanoch kah Pallu, Hezron kah Carmi, yeush wutteashinnùnneongash Reuben.
6.15 Kah wunnaumonuh Simeon: Jemuel, kah Jamin, kah Ohad, kah Jachin, kah Zohar, kah Shaul wunnaumonuh Ukkanaanite mittumwossis: yeush wutteashinnúnneongash Simeon.
6.16 Kah yeush 8wesuongan88ash, wunnaumonuh Levi, ut pometuonganit: Gershom, kah Kohath, kah Merari: kah kodtum8ash uppomantam8onk Levi, nequtpasuk8e, swhinchag, hah nesausuk kodtumwae.
6.17 Wunnaumonuh Gershom: Libni, kah Shimi, neáhuttashinnunnéhettit.
6.18 Kah wunnaumonuh Kohath, Amram, kah Izhar, kah Hebron, kah Uzziel, kah kodtum8ash uppomantam8onk Kohath, nequtpasuk8e, shwinchag, kah nishwe kodtum8.
6.19 Kah wunnaumonuh Merari: Mahali, kah Mushi: yeush wuttéhhittashinninneongash ut wutontseonganit.
6.20 Kah Amram ummittumwussu Jochebed ohkumésoh, kah neekitteauau Aaron kah Moses, kah kodtum8ash uppomantamóonk Amram, nequtpasuk, shwinchag, kah nesausuk tahshit kodtumwàe.
6.21 Kah wunnaumonuh Izhar: Korah, kah Nepheg, kah Zichri.
6.22 Kah wunnaumonuh Uzziel, Mishael, kah Elzaphan, kah Zithri.
6.23 Kah Aaron ummittumwussu Elisheba wuttaunoh Amminadab weetompasu Naashon, kah neeketeauau Nadab kah Abihu, Eleazar kah Ithamar.
6.24 Kah wunnaumonuh Korah: Assir, kah Elkanah, kah Abiasaph: yeush wutteateashinnúnneongash Ukkorhite.
6.25 Kah Eleazar wunnaumonuh Aaron ummittumwussu wuttaunoh Putiel, & neekitteauau Phinehas, yeug adt uppuhkukk8utcheg 8shuoh Levitsog, neahuttahshinnunnéhettit.
6.26 Yeuoh Aaron kah Moses, yeuoh Jehovah anonche, sóhh8win wunnaumonuh Israel wutch ohkit Egypt, neadtashik wutauwohteaongan88ash.
6.27 Yeug kônn8noncheg Pharohog ketass8t ut Egypt, sohh8wunnónut wunnaumonuh Israel wutch Egypt: yeuoh Moses kah Aaron.
6.28 Kah n$nih, nekesukok Jehovah kônn8nont Moses ut ohkit Egypt.
6.29 Jehovah wuttinuh Moses, n8wau, neen Jehovah, ken8s Pharoh ketass8t ut Egypt wame nish ánunnónish.
6.30 Kah Moses n8wau anaquabit Jehovah, kusseh neen mat quoshqussaúsue nussisset8nash, kah uttoh woh nuttin$n8tunkqun Pharoh?
7.1 KAh Jehovah unnau Mosesoh, násh, kummanitt8wahush ut Pharohut, kah Aaron kemat, pish k8quoshòdtumwáenumin.
7.2 Pish kussinneash nish wame anunnónish, kah Aaron kemat pish ken8nau Pharohoh, onk woh moncheáheau wunnaumonuh Israel wutch wutohkit.
7.3 Kah nummenuhkehteau Phàroh wuttah, kah nummishteóh nukkéhkinneásuongash, kah nummonchanatam8ongash ut ohket Egypt.
7.4 Kah Pharoh matta pish kukkuhkihtongkou, kah nupponam nunnutcheg Egypt, onk nussohh8wutoh mutauwóhteaongas, numissinninnûmog, wunnaumonuh Israel, wutch ohket Egypt, nashpeu mishu wussittuom8ongash.
7.5 Kah Wutegyptianseog pish wahteauog; neen Jehovah, sumagunnumon núhpit en Egypt, onk pish nussohhouun wunnaumonuh Israel na wutch kenugke nagoh.
7.6 Kah Moses kah Aaron wutusséneau Jehovah ne anont, ne wutusseneau.
7.7 Kah Moses shwosuk tahshinchagu kodtumwóhkomup, kah Aaron shwosug tahshinchage kah nishwudt kodtumwâe kón8náhettit Pharohhoh.
7.8 Kah Jehovah unnau Mosesoh kah Aaronoh, n8wau,
7.9 Pharoh k[e]n8nukqueóg, n8wadt, mag8k monchanatam8onk wutch kuhhogkaóut, neit woh kuttin Aaron, neemunush kuppogkomunk kah unnóhteash anaquabit Pharoh, onk pish ask8k88.
7.10 Kah Moses kah Aaron petutteaog Pharohut, kah wutusséneau, Jehovah ne anomp: kah Aaron unnohteau uppogkomunk anaquabit Pharoh, kah anaquabenit wuttinnúmoh, onk ask8k88p.
7.11 Kah Pharoh wonk weekomau waantamwoh kah pauwauoh, kah nag wonk pauwáog ut Egypt, ne wutusseneau nashpé ummonétuongan8.
7.12 Kah nag punnónteáog, nish$noh wosketomp uppogkomunk, kah ask8k88ash: kah Aaron uppogkomunk, qusseáshk8 uppogkomungan88ash.
7.13 Kah Pharoh wuttah nàno menuhkoi, kah matta nah wunnamptauoh, Jehovah ne anont.
7.14 Kah Jehovah unnau Mosesoh, Pharoh wuttah menuhki, sekeneam moncheáheon missinninnuh.
7.15 Ush Pharohut nompóeu, kusseh, sohham en nippekontu kah woh keneepoh wussòpinuk sepuut, kah ne pogkomunk ask8k88kup, kukkinnumun.
7.16 Kah woh kuttin, Jehovah Ummanittumoh Hebrews nutann8nuk, n8wau, moncheah nummissinninnúmog, woh n8wowussúmukquog ut touóhkomuk, kah kusseh asquam ken8tamoh.
7.17 Yeu wussin Jehovah, yeu wutche pish k8wahteómw8 neen Je[k]ovah, kusseh, nuttogkodtam nashpeu nuppogkomunk ut nunnutcheganit sepupogquosh, kah mos wsqueheonganú8ash.
7.18 Kah namohsog neg apitcheg sepuut, pish nupp8og, kah seit pish matchemungquot, kah Wutegyptianseog pish sauunnumwog wuttattumun sepúpog.
7.19 Kah Jehovah unnau Mosesoh, us Aaron, neemunush kuppogkomunk, kah summagunush kenutcheg, woskeche nippekontu Egypt, ut kussitchuwanit, ut sépuéhtu, kah ut nuppissuppàgwehtu, kah nish$noh ut weéshquâbashin, kah pish wsquéheongan88ash, kah pish wsqueheonganú8 wame ohkit Egypt, k8che meht[à]gquenútash, kah qussukquaneutásh.
7.20 Kah Moses kah Aaron wutusseneau ne ánont Jehovah, kah waàpunum pogkomunk, kah togkodtam nippeash ut sepuwéhtu, ut wuskesukqut Pharoh, kah wuskesuk8óont wuttinnúmoh, kah w[a]me nippeash ut sepuwehtu wsquéheonganú8ash.
7.21 Kah namohsog neg apitcheg sepuut nupp8og, kah seip matchemungquot, kah Wutegyptiansog, mat wuttattamóog sepúpog, kah neh wsqueheonganú8, wame ohkit Egypt.
7.22 Onk Pauwauog Wutegyptianéog, neweyane usseneau nashpe Pauwauongan8: kah wuttah Pharaoh nano menuhkoi, kah matta náh wunn8tauoh, ne an8wadt Jehovah.
7.23 Kah Pharaoh qushkeu, kah au weekit, kah matta wuttahoh yeu úpponóun wonk.
7.24 Kah wame wutegyptianéog wónteáog wâeénu sepuut, wutche nippéwuttattumunat, newutche matta wuttattamóog sepupog.
7.25 Kah nesausuk tahshikquinókkod mahtshunk, mahche Jehovah togkodtog seip.
8.1 KAH Jehovah unnau Mosesoh, petuteash Pharaohut, kah us, yeu wussin Jehovah, monchéah nummissinninnumoh, onk woh n8wowussúmukquog.
8.2 Kah sekeneáma[n] kummonchéahheo[n]áout, kusseh nuttogkodtam wame kutohk tinnógk8quàsuog.
8.3 Kah seip pish m8cheke pas8au tinnogkuhquásuog, kah nag pish kukkuhquéog, kah pish petutteaog keekit, kah ut kutappinneat kah woskeche kutapineat, kah weekuóonk kittinnúmog kah wame woskeche kummissinninnúmut, kah ahhuttanneshináanish, kah ahhut petukquannunganehteaun.
8.4 Kah tinnogkushquasuog, pish kenóhkuhkongquog, kah ut kummussinninnumut, kah ut wame kittinnumut.
8.5 Kah Jehovah unnau Mosesoh us Aaron, summagunush kenutcheg nashpeu kuppogkomunk, woskeche kusséhtanit woskeche sepuwéhtu, kah woskeche nuppissepagwehtu, kah sohhamwáh tinogkuhquasuoh woskeche ohkit Egypt.
8.6 Kah Aaron summágunum wóhpit woskeche nippekontu ut Egypt, kah tinnogkuhquasuog kuhpeog, kah nohkuhkomwog ohke Egypt.
8.7 Kah Pauwáog ne wutusseneau nashpe uppauwauongan8, kah kuhpeheaog tinnogkuhteoh ut woskeche ohkit Egypt.
8.8 Onk Pharaoh weekomau Mosesoh kah Aaronoh, kah n8wau nanumpassum8k Jehovah, onk woh nutamaunumunk tinnogkuhteasu, kah wutch nummissinninnumut, kah hô nummoncheah missinninnúog, onk woh sephaimauaog Jehovahut.
8.9 Kah Moses unnau Pharaohhuh, nanáuwuneh uttoh adt nanompanwonshin kah wutch kittinnúmog, kah wutch kummissinninnumog, onk woh nuttummehtauwóog tinogkuhteaog wutche ken kah keekuoash: webe sepuut na pish wuttaiinneau.
8.10 Kah n8wau saup? kah n8wau, naj ne àn8waan, onk woh k8wahteoun matta howan ogqueneungqussu Jehovah nummanitt8munnónut.
8.11 Kah tinnogkuhteáog kutamàehtunkquog kah wutch weetuomehtu, & wutch kittinnumut, kah wutch kummissinninnumut: webe sepuut nâ pish wutaiinnéau.
8.12 Kah Moses kah Aaron sohhamwog wutch Pharaoh, kah Moses mauunnitteauau Jehovah newutche tinnogkuhteoh, neh ponamauoncheh Pharohoh.
8.13 Kah Jehovah ne wutussen, ne an8wadt Moses, kah tinnogkuhteàog nupp8og wutch weetuomut, wutch otanat, wutch ohteakonit.
8.14 Kah ummômôunkqunóuh, kah ohke matchemungquot.
8.15 Kah Pharaoh nag* ne anwóhsinóonk, kah menuhketeau wuttah, kah nah matta wunn8tauoh nean8wop Jehovah.
8.16 Kah Jehovah unnau Mosesoh, us Aaron summagunush kuppogkomunk, kah togkodtash puppissai ohke, onk pish yeuk88 ut wame ohkit Egypt.
8.17 Kah ne wutusseneau, kah Aaron summagunum wohpit nashpeu uppogkomunk kah togkodtam puppissai ut ohkit, kah na yeuhk88 ut wosketompaut, & puppinashimwut, kah wame puppissai ne ohkit yeuk88 wame ohkit Egypt.
8.18 Kah pauwaog ne ukqutchehteauunneau nashpeu uppauwauongan8, pas8onat yeukquog, qut wutonteau unneau kah yeuhk88 wosketompahtu kah puppinashumwehtu.
8.19 Kah Pauwàog unnauog Pharaohhoh, yeu uppohchanitch Go[h]: kah Pharaoh wuttah menuhki, kah nah matta 8namptauoh, neán8wádt Jehovah.
8.20 Káh Jehovah unnau Mosesoh, omohkish nompoáeu, kah neepau anaquabit Pharaoh kusseh, sohham en nippekontu: kah us yeu wussin Jehovah, moncheah nummissinninnumog onk woh n8wówussumukqúog.
8.21 Webe, matta moncheáhhéoadt nummissinninnúmog, kusseh, kuppaudtinnummaush, kah ut kummissinninnumehtu, kah ut kuttinnúmut, kah ut keekuwóut iánussuog (wowoskéhuwacheg) kah wutegiptiansog weekuout pish nanumwápuog iánussitcheg, kah wame ohkeit ne aphettit.
8.22 Kah nummonchanatamwe chippuñum ne kesukok, ohkit Goshen, uttôh nummissinninnúmog neepauwehettit, onk woh nâ mat wuttit, ianusséinneau, onk woh k8wahteoon nen Jehovah.
8.23 Kah nupponum pohquohwunnittuonk nashaue nummissinninnúmut, kah kummissinninnumut, saup yeu kukkinneasuonk pish n$nih.
8.24 Kah Jehovah ne wutussen, onk na peyoneau, tuhkeque iànussitcheg weekit Pharaoh, kah weekuóut wuttìnninnumoh, kah wame ohkeit Egypt, kah ohke anit, newutche iánussitcheg.
8.25 Neit Pharoh weekomau Mosesoh kah Aaronuh, kah n8wau, monchek, sephamok kummanitt8m8, ut ohkit.
8.26 Kah Moses n8wau, matta woh ne w[úu*]nnesein: newutche wutuhquoantam8ongan8 wut-Egyptiansog, nussephamauómun Jehovah nummanitt8mun, kusseh, sun woh nusséphôsimun wutôhquoantam8ongan8 wut-Egyptianséog ut wuskesukk88ut, kah matta woh nukqussukquannehtóhukk8unnónog?
8.27 Nunnishikqunushaumun en touohkomuk, kah nussephamauómun Jehovah num-Manitt8mun, neanukquéog.
8.28 Kah Pharoh n8wau kummoncheáhunnúmw8, onk woh kussephamauômw8 Jehovah kum-Manitt8mw8 ut touohkomuk, webe moncheog, nôatit ûhteóg: nanúmpanwánshek.
8.29 Kah Moses n8wau, kusseh, kussóhwéehtaush, kah núnnanómpassum Jehovah, onk woh iánussitcheg ámaéog wutch Pharohuh wutch wuttinnúmut, kah wu
8.30 Kah Moses sohham wutch Parohut, kah nanumpassumau Jehovah.
8.31 Kah Jehovah wutussen neán8adt Moses, kah ontashau iánussinitcheh, wutch Pharohut, wutch wuttinnumut, kah wutch ummissinninnumut, matta pasuk na wutappéin.
8.32 Kah Pharoh menuhketeau wuttah ne wonk ut, kah matta moncheáheau missinninnuh.
9.1 Onk Jéhovah unnau Mosesuh, petutteaush en Pharoh, kah ken8s, yeu wussin Jehovah Ummanitt8moh Hebrews, moncheáh nummissinninnúmog, onk woh n8wowussumukquog.
9.2 Newutche sekeneáman kummoncheáhheonáont, kah nano kogkánunadt.
9.3 Kusseh, wunnutcheg Jehovah keneetasúmut neg apitcheg ohteakonit, horsesuttu, assesuhtu, camelsehtu, oxenehtu, kah sheepsehtu, onkqunneáeu murrain.
9.4 Kah Jehovah pish monchanatamwe chippúnau wunneetasúm8uh Israel, kah wunneetasum8uh Egypt, kah na matta pish teag nupp8mun8h, ohtauéhettit wunnaumonuh Israel.
9.5 Kah Jehovah kukkinnum, n8wau, saup Jehovah yeu wutussen ut ohkit.
9.6 Kah Jehovah yeu wutussen nomphkek, kah wame neetasuog ut Egypt nupp8og, qut wunneetasum8h wunnaumonuh Israel matta pasuk wuttit nupp8un.
9.7 Onk an8teám8, kah kusseh, matta pasuk wunneetasumoh Israel nupp8oh: onk wuttah Pharoh tuhkequan, kah màtta moncheàheau missinninnuh.
9.8 Kah Jehovah unnau Mosesoh kah Aaronoh, neemunnumok pukquée ut kenutchéyeuwóut, wutch àhuttannéshinneamuk, onk Moses seáuhteaj en kesugquiug, anaquabit wuskesukqut Pharoh.
9.9 Onk pish puppissaiyeu8 ut wame ohkit Egypt, onk pish ohteau woskéche wosketompaut, kah woskeche puppinashimuhtu, mogquenn8uk póhkishunk chechishqusháeu pissohteasuongash ut wame ohkit Egypt.
9.10 Kah neemunnúmwog pukquée ut ahuttannéshinneamuk, kah neepóog anaquabit Pharoh; kah Moses wusséauhkon en kesukquiug: onk mogquenú8, chehchisqshae pissohteàsuonganú8, pohkisháash ut wosketompaut, kah ut puppinashimwut.
9.11 Kah Pauwaog ôhhôneau neepóog ut anaquabit Moses, newutche mogqueen, newutche mogquen ohteau Pauwáatu, kah wame wut-Egyptianséhtu.
9.12 Kah Jehovah menúhketeau wuttah Pharoh, kah matta nah wunn8tauoh, Jehovah ne ánomp Mosesoh.
9.13 Kah Jehovah unnau Mosesoh, omohkish nompôeu, kah neepau anaquabit Pharoh, kah us yeu wusin Jehovah Ummanitt8moh Hebrews, moncheah nummissinninnúmog, o[u]k woh n8wówussúmukquog.
9.14 Newutche yeuyeu kuppaudtinnúmaush wame nutushpunnóhteaongash ut kuttahut, kah ut kittinninnúmut, kah ut kummissinninnúmut, onk woh k8wáhteoh, matta howan nuttinnongk8 wame muttaohkit.
9.15 Newutche yeuyeu nussummágunum nuhpit, kah kuttohkomush, kah kummissinninnúmog enninneáonk, kah yeuyeu woh kuttúmmehteáwhut wutch ohkit.
9.16 Qut wunnamúhkut, yeu k8che omohkinunun, náhtuhkon ut kuhhogkat nummenuhkesuonk: kah woh n8wésuonk wahteauwàhuwon wame muttaohket.
9.17 Onch ask kuppúmme mishshéhkuhhog, ayeuuhkóne nummissinninnúmog, matta kummonchéaheoog?
9.18 Kusseh, nussókun yeu utt8che saup, ahche tuhkéqueu mussékon matta áananógup ut Egypt, ne weske n$nag, yeu pajeh.
9.19 Onk yeuyeu an8hteámwush teanuk, môhmôin keneetasumog, kah wame neg apitcheg ohteakonit: nish$noh wosketomp, kah puppinashim, noh námhit ut ohteakonit, kah matta môunnôut ut weetuómut mussegon pish uppogsum8ónuh, kah pish nupp8og.
9.20 Noh quohtog wuttinn8wáonk Jehovah, kenugke wuttinnúmut Pharoh, quogqueáheau wuttinnúmoh kah wunnetasumoh, en weetuómut.
9.21 Kah n$noh matta ponuk wuttah ut wuttinn8waonganit Jehovah, nukkonau wuttinnúmoh kah wunneetasúmoh ut ohteakonit.
9.22 Kah Jehovah unnau Mosesoh, summágunish kuhpit en kesukquieu, onk pish muss[eé]gon, ut wame ohkit Egypt, woskeetompaúhtu kah puppinash[i]moehtu, kah nish$noh moskehtuut ohteakonit ohkeit Egypt.
9.23 Kah Moses summágunum uppogkomunk en kesukqut, onk Jehovah neempateau, kah musségon, kah n8tau pomushau ohkeit, kah Jehovah sokanónteau musségonoh ut ohkeit Egypt.
9.24 Kah na musségon kah n8tau tohqunittúm8, ut musségonit: tuhkéquan, matta ánanógup wame ohkit Egypt, nadteuh wadtahtimô888k.
9.25 Kah mussegon mussáhtham ut wame ohkit Egypt, wame ne ohtag óhteuhkonit, wosketompauhtu, kah puppinashimauhtu: kah mussegon mussehtam nish$noh moskit, ut ohteakonit, kah pohquttáhham nish$noh matug ut ohteakonit.
9.26 Webe ohkit Goshen ne aphettit wunnaumonuh Israel, na matta mussegonnúnn8.
9.27 Kah Pharoh an8teám8, weekomau Mosesoh kah Aaronoh, kah wuttinuh, nummatchesem yeuyeu: Jehovah[,] sampwáeusséaen, kah nen kah nummissinninn[ú]mog nummatchetumun.
9.28 Nanumpassúm8k Jehovah, newutche wamut, onk woh matta wonk mishont8wóou God; kah mussegon, kah kummóncheáhennumw8, kah matta pish yeu kussepohteáunneau.
9.29 Kah Moses wuttinuh, 8mon otánat, sepagunnúmauog nunnutchegash Jehovah, pish ahqueu padtahquóhhan, kah pish ahqueu musségon, onk woh k8wahteóh ohke wuttaihe Jehovah.
9.30 Qut ken kah kittinnúmog, n8wáhteoh, asquam k8wabesumw8 anaquabit Jehovah Manit.
9.31 Kah hashabpog, kah barley, musséhthánash, newutche barleyhash missunkquaminnú8ash, kah hashabpog wuskannemunnú8og.
9.32 Qut wheatash, kah ryash, matta musséhthánn8ash, newutche puttagwhôsuash.
9.33 Kah Moses sohham wutch otanit wutch Pharohut, kah sepagunnúmauau wunnutchegash Jehovah, kah mishant8waongash kah musségon, p[a]mshaúm8ash, kah matta sokanón8 ut ohkeit.
9.34 Kah Pharoh n[a]g*, sokanon, kah mussegon, kah neempáog pámsháash, kah wonk matchesu, kah tuhkéqutteau wuttah, nagum, kah wuttinnúmoh.
9.35 Kah Pharoh wuttah náno menuhki, kah matta moncheáheau wunnaumonuh Israel, neánomp Jehovah, nashpeu wunnutcheganit Moses.
10.1 KAh Jehovah unnau Mosesoh, petutteash Pharohut, newutche nummenuhkehteoh wuttah, kah wuttah8wóash wuttinnúmoh, onk woh yeush nuppo[n]amunash nukkukkinneasuongash wunnashômut.
10.2 Onk woh kummishamunash ut wohtauohut kenaumon, kah kenaumon wunnaum[ó]nat, ne ásee ut Egypt, kah nukk[e]hkinneasuongash, nish$noh ponamônish, onk woh k8wahteoh neen Jehovah.
10.3 Kah Moses kah Aaron petutteáog Pharohut, kah wuttinóuh, yeu wussin Jehovah um-Manitt8moh Hebrews; toh utt8che kussékeneam háhpon anaquabeh? moncheah nummissinninnúmog onk woh n8wówussumukquog.
10.4 Newutche sekeneaman moncheáheon nummissinninnúmog, kusseh, nuppás8 saup quáquequeshontáog ut kutohkit.
10.5 Onk pish nohk[ù]hkomwog wuskesukqut ohke, onk matta pish naum8un ohke: kah pish m[é]echwog ne asquttahhogup, ne asquttahhogup wutch mussegon: kah nag pish meechwog nish$noh mahtug, ne neekitteaúan ut óhteakonit.
10.6 Kah nag pish numwápuog keek8wóont, kah weekuóont wame wut-Egyptianséog, nish k8shog, kah k8shog 8sh8wóuh, matta na naúmohettegish, ne adt8che ayeuhetteup woskeche ohkit, yeu pajeh kesukok: kah qunnuppekompau, kah sohham wutch Pharohut.
10.7 Kah Pharoh wuttinnúmoh unnukq, toh utt8che yeuoh wosketomp woh kuppithúkqun? moncheáh wosketompáog, onk woh waussumáog Jehovah um-Manitt8m8oh: asquam k8wahteauóh Egypt matchehteauun?
10.8 Kah Moses kah Aaron wonk pás8âu ut Pharohut, kah wuttinuh, monchek waussumók Jehovah kum-Manitt8moh, howanig kah howanig woh monchechig?
10.9 Kah Moses n8wau, nummonchemun, n8weechoómun nummukkiésunnónog, kah nukkechisumunnónog, nunnaumunnonog, kah nuttaunônog, nuffloksumunnónog, nutherdsumunnónog nummonchèmun, newutche nummishadtupumun ut Jehovah.
10.10 Kah wuttinuh, Jehovah nein weetómuk8k, neyane moncheáhenog kenaau, kah kummukiesumm8óog: ahqueteaú8k, newutche machuk ohteau anaquábeog.
10.11 Matchaog, monchek kenaau wosketompaog, kah waussumok Jehovah, newutche ne k8wéhquetumunnáop; kah wussoh8hkauoh wutch Pharoh anaquabit.
10.12 Kah Jehovah unnau Mosesoh, summagunush kenutcheg woskeche ohkit Egypt, wutch quaquequeshontáog, woh nuhkúhkomwog ohkit Egypt, onk woh mahchep8og nish$noh moskit ut ohkit, ne wame missegon sequttahhogkup.
10.13 Kah Moses summagunnum uppogk[ó]mmunk en woskeche ohkit Egypt, kah Jehovah paudtunau wutchepwashineuh ut ohkeit, nekesukok, neteágu, kah wómpane, kah mohtompog, wutchépoash pas8au quàquequeshóntuh.
10.14 Kah quàquequeshontaog nuhkúhkomwog wame ohkit Egypt, kah appuog wame ut Egypt, ahche tuhkéquan, matta àenná[m?]op negonáe, onk neg nahohtôeu matta pish unnáno.
10.15 Kah nuhkúhkomwog wame woskétohke, kah ohke pohkenái, kah nag me[o]chwog wame moskehtuash ne ohkit, kah wame mehtugque meechummúongash, mussegon asquehtáhhukupash, kah na matta oht[â]no ashkóshqui mahtugqut, asuh maskit ut ohteakónit, wame ohkit Egypt.
10.16 Neit Pharoh kenuppe weekomau Moses kah Aaron, kah n8wau, nummatcheénneh Jehovah kum-Manitt8m8, kah kenaau.
10.17 Kay yeuyeu ahquoantamah nummatcheséonk, webe yeuyeu metjish, kah nanumpassum8k Jehovah kum-Manitt8mw8, onk woh nutamaúnumunk yeu nupp8onk webe.
10.18 Kah sohham wutch Pharohut, kah manump[à]ssumau Jehovah.
10.19 Kah Jehovah quinnúpinau mehshetáhshinneoh wutch ketáhhenáeu, kah amaunau quaquequeshóntuh, kah ummichemuhkonuh en msque ketáhhannet: na matta pasuk wutuppein quáquequéshont, wame ohkit Egypt.
10.20 Kah Jehovah menuhketeau wuttah Pharoh kah matta moncheáheauh wunnaumonuh Israel.
10.21 Kah Jehovah unnau Mosesoh, summágunash kenutcheg nogqueu en kesukquiug, kah pish pohkenài wame ohkit Egypt, woh meequnnúmun pohkenài.
10.22 Kah Moses summagunum w[ó]hpet en kesukquiug, onk na kuhpógki pohkenài, wame ohkit Egypt, nishikquinne.
10.23 Matta howan nauóou weematoh, asuh matta omohkeog wutch wutappuonganit, nishikquinne: qut wame wunnaumonuh Israel wequài wame neaihettit.
10.24 Kah Pharoh weekomau Mosesoh, kah n8wau, monchek, waussumok Jehovah, qut webe kuffloksumóog kah kuhherdsumóog appehettich: kummukkiésum8óog wonk weechóg8k.
10.25 Kah Moses n8wau, ken woh kummat[ut] nunnutchéganit, sephaúsuongash, kah chikohtàe mag8ongash, onk woh nussephamauomun Jehovah num-Manitt8mun.
10.26 Kah wonk nunneetasúmunnónog woh n8weechiaúmun, matta woh muhkas nákkonnôon: newutche nag neemunóunnónog n8wówussumonanònut Jehovah num-Manitt8mun: kah asquam n8w[á]hteau8unan uttôh nashpeu wásumogkut Jehovah, onk na peyôog.
10.27 Kah jehovah menuhketeau wuttah Pharoh, kah matta ummoncheáheuh.
10.28 Kah Pharoh wuttinuh amaeihtah, nunnukqsush, ahque wonk naush nuskesuk, newutche nekesukok nauman nuskesuk, pish kenup.
10.29 Kah Moses n8wau, k8nomwam, matta ma wonk nunnaúm8h kuskesuk.
11.1 KAh Jehovah unnau Mosesoh, majish pasukqut nutúspunnan Pharoh, kah Egypt, kah mahche n$nag, noh pish kummoncheahukou na wutch: monchehukquèog, sohwhokonittue kussohwhokónukou na wutch moàe.
11.2 Kek8tash yeuyeu ut wéhtaûogk8wóut missinninnùog, kah nish$noh pasuk woskeetomp wéhquetúmauonch weetatteamûngoh, kah nish$noh mittumwossis weetattéamunguh nompakóuunne silver, kah nompak[ô]uunne gold.
11.3 Kah Jehovah aninnumaúau kitteamonteanittúonk ut woskesuk8óut wutegyptianséog: wonk wosketomp Moses missugken ut ohkit Egypt, ut wuskesuk8óut wuttinnúmoh Pharoh kah wuskesuk8òut missinninn[ù]og.
11.4 Kah Moses n8wau, yeu wussin Jehovah nôuttipukok, nussohham en nashaúe Egypt.
11.5 Kah nish$noh mohtamegit ut ohkit Egypt pish nup, wutch mohtommegheonche Pharoh apit ketas8tamwe appuonganit, onk yeâen mohtommegeonche missinóe mittumwossis, keihchikkompauit togwonganit, kah nish$noh mohtommégit puppinashim.
11.6 Kah na pish misháhpósuonganu8, wame ohkit Egypt ne matta áennanogkup, asuh matta pish ânán8g.
11.7 Qut mátta pish howan wunnaumonuh Israel mugkènugk8 anûmwoh, asuh wosketomp, asuh puppinashim, onk woh k8wahteaúmw8, uttôh en Jehovah monchanatámwe chippunuk ut nashaúe Egyptiansog kah Israelitesog.
11.8 Kah wame yeug kittinnúmog pish nuppeyogquog, kah nunnaúwaeihtunkquog, n8wáog, sohhash ken, kah wame missinninnúog ne kusseetut: kah ne mahche n$nag, neit pish nussóhham: kah sohham wutch Pharohut, kussopitáe musquamtog.
11.9 Kah Jehovah unnau Mosesoh, Pharoh matta woh ken8tunkou, onk woh nummonchanatam8mash mónatash ut ohkit Egypt.
11.10 Kah Moses kah Aaron wutussenáoash wame yeush monchanatam8wongash anaquabit Pha[t]oh; kah Jehovah menuhketeau wuttah Pharoh, kah matta moncheáheuh wunnaumonuh Israel wutch wutohkit.
12.1 KAh Jehovah unnau Mosesoh & Aaronoh, ut ohkit Egypt, n8wau,
12.2 Yeuoh nepâuz kenugke kenaau, uppúhkukk8oh nepâuzsaog, ut kenugke kenaau pish negonne nepâzsou ut kodtúm8ut.
12.3 Ken8n8k wame ummukkinneongan8 Israel, n8wagk, piog kukquinhog nepâuz, neemunnumáhettich nishnoh wosketomp sheepsemesoh, neaudtashinnu8g week8óash wut8shinneunk, sheepsem nishnoh weetuomut.
12.4 Qut weetu peasik wutch sheepsem, neit pish nagum, kah weetatteamung weetshitteauómonche, neemunaúog neadtahsinit keteahogkôunoh, nish$noh wosketomp wuttáshipwin, woh kutogkeetamúnneau wutch sheepsem.
12.5 Sheepsémes panuppu wanegit, nompashim, ne nan kodtumuk, noh pish kutóhtinneau, pish neemunau wutch sheepsut asuh wutch goatsut.
12.6 Onk woh k8wadchanumóneau, onk naén nabo yaou quinúhhog yeuoh nepâuz: kah wame moyeuweekomunk ummukkineonganit Israel, pish wunnushóuh, ut nashaúwe neesit wunnonkquáe.
12.7 Kah pish neemunnúmwog 8squeheonk, kah pish wuttinohkónau aeihtae pogkòmuhquonkane squoantamut, kah noh pametshik wohquamése usquoantamut, ut weetuómut tôh adt mowháhettit.
12.8 Kah nag pish meechwog weyaus ne nohkog, app8simut n8tàut, kah weeke petukqunnunk, kah weesadtippaguash pish ahpádtamwog.
12.9 Matta pish kutashkéhtam8unneau, asuh toúohhamunnat nippéit, qut ahp8nach ut n8táut, uppúhkuk, kah wusseetash, kah kukkeyeu.
12.10 Kah ahque nawhutch ahtônaj en nompoàe: kah ne asqueteàmuk en nompoáe pish chikohsúmunneau ut n8tàut.
12.11 Kah yeu pish kittin meechinneau, puttukquobpússeog, kummoxinn8ash kusseet8óut, kah kutanwóhhou kenutcheganit, kah pish kukkinnuppéhteamunneau: yeu Jehovah kupaúmukkongk8wonkanun.
12.12 Kah nuppannupwusham ohke Egypt ne nohkog, & nunnush nish$noh mohtomégit ut ohkit Egypt, wutch wosketomp, kah yean puppinashim: kah wame Ummanitt8m8oh Egypt nutussem wussittumóonk: neen Jehovah.
12.13 Kah 8squeheonk k8kukkinneàsuonganúnneau uttôh apeôg: kah naúmon wsqueheonk, pish kupaúmukaúonumw8: kah paguanúonk matta pish kenúhkukongk8 kuppagunnukqunnàoont, togkódtamon ohkit Egypt.
12.14 Kah yeu kesukok pish k8mehquoantamunganúunneau, kah pish mishshadtap8e kumishadtup8unnómw8 Jehovah, panuppu wame kutontseaongan88ash pish kummishadtupp8we nanawehteauúnneau michémohtag kuhk8waonk.
12.15 Nesausuk audtahshikquinogokish pish kummeechumw8, weeke puttukqunnunk, qut negonne kesukok pish kutamaúnumumw8 nukóne séog, wutch keek8wóut: newutche howan meechik sée petukqunnunk, noh keteahogkou pish tumméhtawhóu wutch Israel, wutch negonne kesukok onk yean nesausuk tahshikquinogkodtut.
12.16 Kah negonne kesukok pish kutahtómw8 wunneetupanatamwe moièonk, kah nesausuk tahshikquinog wunneetupanatamwe moiéonk; toh usséhteog neit, webe ne nish noh pasuk meechik, ne webe kutusséneau.
12.17 Kah pish kukhúhkinnùmunneau weeke petukqunnunkane mishadtap8onk, newutche yeu nompe kesukok, nussóhh8wuttoh kutchadchabwùshaongan8 wutch ohkit Egypt, kah pish kukkuhkinnumunneau yeu kesukok, panuppu kutontséàonganóont, michemohtag kuhk8wáonk.
12.18 Negonne nep[á]uz, nabo yaou quinohhog noh nepâuz, wunnonk88k, pish kummeechimw8 weeke petukqunnunk, onk yean nees[n]eechadtikqunhog kah neq[u]it, ne nepâuz wunnonk88k.
12.19 Nesausuk tahshikquinogoh nukóne séog matta pish namehteau8un ut kekuòont, newutche howan meechik ne séog, noh keteahogkou pish tummehtahwhôu wutch ummukkinneonganit Israel, uttôh en pen8wohteaet, asuh kohtóhteaeekit.
12.20 Nish$noh teag sean, matta kummeech8unneau: wame nish$noh kutaiinneau pish kummeechimw8 weeke petukqunnunk.
12.21 Kah Moses weekomau wame nanànueanutcheh Israel, kah wuttinuh, sohwhunn8k, kah neemunnumunk sheepsémesog, neahut tahshinninnéog, kah nush8k paumakùnkawónkanun.
12.22 Kah pish keneemunnùmumw8 aséepsik hysop, kah quogkinnumok wsquéheonganit wunnonganit, kah kusseaohkónneau pametshik wohkunásu ussqoantamut, kah aeétae pogkomuhquonkanit wsqueheonk ne wunnonkanit: kah kenaau, sohham8kitch wosketomp squoantamut weekit, onk naen nompóeu.
12.23 Newutche Jehovah pannupshau, togkomau wut-Egyptiansog, kah naum wsqueheonk, pametshik wohkummasuaeu squoantamut, kah áeetáeu pogkomukquongash, kah Jehovah paumukkom squoant, kah matta unnánumaùou nushéhteaénu uppetukonat kekuóut uppaguohkonat.
12.24 Kah yeu pish kukkuhkinnùmunneau, kuhk8waonk wutche ken, kah keneechanog micheme.
12.25 Onk pish n$nih, petutteaog ohke, Jehovah ánumunkqueog, ne an8wop, neit pish kukkuhkinnùmunneau yeu waussumòonk.
12.26 Kah pish n$nih, kenaumónog unnugquean teague yeu waussumauwaonk?
12.27 Neit pish kussimw8, yeu wutch sephausuonk kupaumukkonkqunnánonut Jehovah, noh paúmukog weekuóash wunnaumonuh Israel ut Egypt, paguanont wut-Egyptianseh, kah pohquóhwhuttunk kekinnonash; onk missinninnuog nauôshikquneog, kah nauwaéog.
12.28 Kah wunnaumonuh Israel monchéog, kah wutusséneau, ne Jehovah ánonn8nont Moses kah Aaron, ne wutusseneau.
12.29 Kah n$nih, nôuttipukok Jehovah togkomau nish$noh mohtommégitcheh ut ohkit Egypt, wutch mohtommégheonche Pharoh apinitche ketas8tamwe appuonganit, onk yeàn mohtommégheonche missinut kuppishagkinnittuonganit, kah nish$noh mohtommégit puppinashim.
12.30 Kah Pharoh omohku nukonáeu, nagum kah wame wuttinnúmoh, kah wame wut-Egyptianséog, kah na mishahpôsuonganú8 ut Egypt: newutche matta pasuk weetu qut na pasuk wuttit nuppun.
12.31 Kah weekomau Mosesoh kah Aaronoh nukonàeu, kah n8wau, omohkek, sohham8k wutch nummissinninnúmut, kenaau kah wunnaumonuh Israel, kah monchek waussumok Jehovah ne àn8waógup.
12.32 Wonk neemunnum8k kuffloksum8óog, kutherdsum8òog, neàn8waogup, kah monchek: kah wonk wunnànumegk neen.
12.33 Kah wut-Egyptianseog ukkénupwúshanóuh missinninnuog, kenuppe moncheaheáhettit wutch ohkit, newutche n8waog wamme nunnúpmun.
12.34 Kah missinninnúog neemunnumwog neetádtúhpunósik asquam seánun8g, papóntukquagish, weesquabesuash hogk8onganit ut wuttúgkeont.
12.35 Kah wunnaumonuh Israel usséog neán8wadt Moses, kah wéhquetúmauáog wut-Egyptianse silvere nompakouanash, & golde nompakouanash, kah hogk8ongash.
12.36 Kah Jehovah aninnumauau missinninnûh kitteamonteanittuonk ut wuskesuk8óont wut-Egyptianseog: kah wuttinnumauóuh ne wehquetúmunit, kah matcheheaog wut-Egyptianeuh.
12.37 Kah wunnaumonuh Israel pomusháog wutch Ramases, onk yean Succoth, nequtta tahshit pasuk8e muttannunk wusseet8wóut wosketompaog, chaubussitcheg mukkiésog.
12.38 Kah wonk m8cheke iánussúog missinninnúog 8weechauôuh: kah floksog, kah heardsog, ahchi missi ahtóonk.
12.39 Kah apwôog netadtuhpunósit, ne wadtáhettit wutch Egypt, weeke petukqunneg, newutche matta seánunnop, newutche sohwhôkônunk wutch Egypt, kah matta sépohteaúog, asuh quaquoshweehtam8og meetsuónk.
12.40 Kah 8tahtuongan8 wunnaumonuh Israel, neg wodohkutcheg Egypt, yauut pasuk8e kodtumwáe, kah nishshwinchege kodtumwaéu.
12.41 Kah nnih, wohkukquôshik yauut pasuk8e kodtumwae, kah nishshwinchag kodtumwae, nekesukok, wame wutchadchabwushauongash Jehovah sohhamwog wutch ohkit Egypt.
12.42 Yeu nohkog m8cheke nanauwehteauon Jehovah, newutche sohh8wunnon nag wutch Egypt: yeu ne wunnóhkonum Jehovah, ne woh kóhkinnumòhettit wunnaumonuh Israel panuppu uppometuongan8ont.
12.43 Kah Jehovah unnau Mosesoh kah Aaronoh, Yeu ukkuhk8wáonk kupaúmukongk8wonganun, matta howan penowot wunnaumonuh na wuttit meetséin.
12.44 Qut nish$noh wosketomp wuttinnúmoh, taupwhompuh wutteauguash, mahche quoshquswadt, neit pish na wuttit meetsin.
12.45 Penuwot kah an8náen wuttinnúmun matta pish na wuttit meetsin.
12.46 Pasuk wetu pish ut meechin, matta kussóhh8wuttau8mw8 weyaus, asuh matta kuppohquanum8mw8 wuskon.
12.47 Wame ummukkinnéonk Israel pish wutusséneau
12.48 Kah pen8wot enneapeyógquean, kah kodusseit kupaúmukkongk8wónganun Jehovah, quashqussaúsunitch wame 8wóskeetomp8moh, neit pish uppas8sukaumun ussénat, kah noh pish neyane kohtogteaeékit; qut matta quoshqussauseg matta pish nawuttit meetséin.
12.49 Pish neyaneúngquodt wuttinnaúmatuongan8 noh kôtahteaékit, kah noh penuwot aneapeyauunukquéóg.
12.50 Kah wame wunnaumonuh Israel wutussenau Jehovah ne ànont Mosesoh kah Aaronoh, ne wutusséneau.
12.51 Onk n$nih, ne nan kesukok Jehovah sohh8wunnau wunnaumonuh Israel, wutch ohkit Egypt, wutchadchàpwúshauongan8ont.
13.1 ONK Jehovah ken8nau Mosesoh, n8wau.
13.2 Pahke-chippunnumah nish$noh ummohtomegin noh pohquanuk nish$noh óontomuk kenugke wunnaumonuh Israel, wosketomp kah puppinashim, noh nuttaihe.
13.3 Kah Moses unnau missinninnúh, mehquoantam8k nekesukok, ne waj súhhomòg Egypt, wutch missinnáinne weekuómut, newutche nashpe ummenuhkesuongane wunnutcheg Lord kussohh8wunnukou, kah wanne séog woh kummeechúmw8.
13.4 Yeu kesukok kussohhamunneau, nepauzàe Abib.
13.5 Kah pish n$nih, Jehovah pas8queóg wutòhk8out Cananitsog, kah wut-Hittitsog kah Amoritsog, kah wut-Hivitsog, kah wut-Jebusitsog, ne chanchekéimuh k8shog, kittinnumunkqunat, ohke adtomogok sogkodtunk kah honey: yeu pish kittin kuhkinnumun yeu kuhk8waonk yeu nan nepâuz.
13.6 Nesausuk audtahshikquinogokish pish kummeechimw8 weekog petukqunnunk, kah nesausuk tahshikquinogok, pish mishadtup8unàonk Jehovah: [no verse break]
13.7 weekog petukqunnunk pish nesausuk tahshikquinne meechin, kah matta seog petukqunneg pish kenaumonteuh, asuh nekonne seog patta pish kenaumonteuh, wame kutohkit.
13.8 Kah pish kuhk8tomau kenaumon, ne kesukok. n8waan: newutche ne aséhtiup Jehovah wômon Egypt.
13.9 Onk ne pish kukkinneasuonganú8 ut kenutcheganit, kah mehquoantam8onk ut nashaúe kuskesukqut, onk woh wuttinnaumatuonk Jehovah, ut kutt8nut: newutche, nashpeu menuhki wunnutcheg Jehovah kussohh8wunuk wutch Egypt.
13.10 Kah pish kukkuhkinnumun yeu ukkuhk8waonk, nish$noh utt8cheu kodtum8gish.
13.11 Kah pish n$nih Jehovah pas8quean wutohtuòut Kanaanitsog, nean chadchekeumukquean, kah k8shoh, kah aninnumungquean.
13.12 Pish kuppahkechippunnumau Jehovah wame neg wôshwunnukeg tôuntomuk: kah wame neg wôshwunnukeg wushkossimwussog, neg wadchanadcheg, nomposhimwussog Jehovah wuttaiheuh.
13.13 Kah wame wóshwunnukeg assesog, pish kuppohquohwhun wutch sheepsem, qut matta pohquohwhun[à]adt, neit pish kuppohkukquan: kah wame mohtommégitcheg wosketompaog, kenugke kenaumonat, pish kuppogquohwhunôog.
13.14 Kah pish n$nih, kenaumon nat8tomungquean saup, n8wadt, teaguas yeu[?] pish kuttin, nashpe menuhki wunnutcheg Jehovah kuppas8qun wutch Egypt, wutch missinnaunne weetuómut.
13.15 Onk n$nih, Pharoh awakonche moncheahuk8og, Jehovah nushau wame mohtomméginitche ut ohkit Egypt, wutch wosketompàe mohtommégit, onk yean puppinashimwe mohtommégit newajeh sephamauog Jehovah, wame wôshwunnumunutche tôuntomuk, nompaésog, kah nish$noh mohtommegin nunnaumon nuppohquohwhun.
13.16 Onk pish ne kukkinneasuonk, ut kenutcheganit, kah waantamôonk ut nashauwe kuskesukqut, newutche nashpe menuhki wunnutcheg Jehovah kussohh8wunukqun wutch Egypt.
13.17 Onk n$nih, Pharoh moncheaheont missininnuh, God sagkompagunuh, matta unnogque wutohk8wôont Philistiansog, ne mukk8in pàs8, newutche God n8wau ishkont missinninnúog aiuskoianatamwog, naumohettit ayeuwuttúonk, onk en qushkeog Egypt.
13.18 Qut God ukquinnuppe sagkompagunuh, n$nogque en touohkomukqut, msque ketohhannet, kah wunnaumonuh Israel kesaúwaméog sohhamohettit wutch Egypt.
13.19 Kah Moses kenunnum wuskonash Joseph, newutche chadchekeyeauw[à]e wutchadkeyeuwaheòpuh wunnaumonuh Israel, n8wau, God natauwahuwàe kenatauwahukou, kah pish yeu k8tauunneau nushkonash.
13.20 Kah 8mwog wutch Succoth, kah tuppuhksinwog ut Etham, kishke touohkomuk.
13.21 Kah Jehovah wunnegônukaúoh kesukodàeu nepattuhqonganu mahtuhkqsut, wussagkompanònat en may, kah nukonàeu, neeputtaquongane n8tau 8wohsumauônat, onk woh pomushàog kesukodàeu kah nukonàeu.
13.22 Matta àmaunum8 pogkomunkquonganu mahtukqs kesukodàeu, kah pogkomuhquonganu n8tau nukonàeu anaqu[â]ushàhettit missinninnúog.
14.1 KAh Jehovah ken8nau Mosesoh, n8wau,
14.2 Ken8s wunnaumonuh Israel, woh quinnuppéog, onk woh tuppuksinwog anaq[n]ohtag Pihahiroth, ut nashaúe Migdol, kah kehtahhannit, anaquohtag Baal-zephon: ne anaquohtag woh kuttuppukussininneau kishke kehtahhannet.
14.3 Kah Pharoh pish n8wau, wunnaumonuh Israel, puttahhamwog ut ohkeit, touohkomuk ukkuppahwhoh.
14.4 Kah woh nummenuhkehteau wuttah Pharoh, kah pish 8nómatéihtahwhóh, kah pish nukquéhtiànumit nashpe Pharoh, kah wame wutchadchaubshaumoh, kah wut-Egyptianséog pish wahteaúog, neen Jehovah: kah ne wutusseneau.
14.5 Kah unnon Egypt ketass8t missinninnùog wusseem8og, kah wuttah Pharoh, kah wuttinnúmoh, qunnuppém8 ayeuuhkonetue missinninnútu, kah n8wàog, tohwutch yeu usséog, kummoncheeahheonanonut Israel wutch k8tinninnúmunnanonut?
14.6 Kah wunnéhteau wuttátuppequanumuk, kah weechau ummissinninnúmoh.
14.7 Kah neemunnum nequtta tahshit pasuk88ash pepénamukish tatuppequanumúgquaash, kah wame tatuppequanumukquaash ut Egypt, kah mugquomp ne nanauwúnuk nish$noh pasuk.
14.8 Kah Jehovah menuhketeau wuttah Pharoh, Egypte ketass8t, kah wunnaumatéhtahwhau wunnaumonuh Israel: qut wunnaumonuh Israel sohhamwog nashpeu qunnúhquodt menutcheg.
14.9 Kah wut-Egyptianseog 8naumateihtahwh[ó]uh, kah Ummatanóuh tapuhkissinnéhettit kishke ketahhannit, wame wuthorsesmoh kah wuttatuppéquanumukquaash Pharoh, kah naiyeumitcheg, kah wutchadchaubwushàonk, kishke Pihahiroth, anaquohtag Baal-zephon.
14.10 Kah Pharoh pas8tshau, kah wunnaumonuh Israel spadtauwómpuog, kah kusseh wut-Egyptianseog 8naúmatúhkauóuh, kah m8cheke wabesúog: kah wunnaumonuh Israel mishont8wàeu mauunnitteauaog Jehovah.
14.11 Kah unnáog Mosesoh, newutche matta weenohkénop Egypt, keneemunimun ut nuppun touohkomuk? tohwutch yeu unnéhheog, kuppás8umun wutch Egypt.
14.12 Sunnum$matta yeu kutt8wonk ánunôgup ut Egypt nussimunnónup, ahqhinnean, onk woh n8tinniunúmuhkauómun wut-Egyptiansog? newutche ánwunnegik n8tinninnúmuhkauónan wut-Egyptianseog, onk neit ut nupp8og touohkomuk.
14.13 Kah Moses unnau missinninnúh, ahque wabesek chéqunnekompau8k, kah naum8k uppohquawhunnuwáonk Jehovah, ne aseanshikqueog yeu kesukok: newutche wut-Egyptianseog neg nauógeg yeu kesukok, matta pish wonk kenauóog micheme.
14.14 Jehovah kutayeuwèhteaunshhuk8, kah pish kutáhk8wóm8.
14.15 Kah Jehovah unnau Mosesoh, tohwutch mauunniteaúean? ken8s wunnaumonuh Israel, onk woh kutcchittôusháog.
14.16 Kah ken, tahshinish kuppógkomunk, kah summagunush kenutcheg woskeche ketahhannit, kah paushinish, kah wunnaumonuh Israel woh pomushaog nashaúe kehtahhannit, nabohteaóuut.
14.17 Kah neen kusseh nummenuhkehteau wuttah wut-Egyptianséog, kah pish asúhkaue petutteáog: kah nukquehtiánumit ut Pharohut, kah ut wame wutchipwushaonganit, ut wuttatuppequánumukôut, kah neh nai8mutcheh.
14.18 Kah wut-Egyptiansog pish wahteauog neen Jehovah, mahche quehtiánumitteaun, ut Pharohut, ut wuttatuppequánumukk8àsh, kah neh nai8mutcheh.
14.19 Kah wut-angelsumoh God, negonuhkauont wuttuppuhkussinn8ongan8 Israel ánchekompau, kah pomushau uppúsquanóont; kah neepattaquonkane matohqs, onchekompau wutch anaquoshanit, kah neepau uppusquanout.
14.20 Onk peyau nashaúwe wuttuppuhkússinn8wongan8wóut wut-Egyptianseog, kah wuttuppuhkussinnowongan8wóut wut-Israelitsog: onk mâtohqsu8p kah pôhkenai nogque nag, onk weequáiyeup nukonáeu nogque yeug, kah matta pas8sukóateog wómpanneu.
14.21 Kah Moses summagunum wunnutcheg en ketahhannet, kah Jehovah assâunum kehtahhannuppog, nashpe menuhke wutchéks, wómpanneu, kah ayim ketoh nunno[b]iyeùut: kah nippi paûhshém8.
14.22 Kah wunnaumonuh Israel pomushaog nashaúe kehtahhannit ut nabohteaóuut: kah nippe pummeneutunkenú8, wuttinnohkôunn8wóut, kah ummenadchean8wóut.
14.23 Kah wut-Egyptianseog wutâsukauóuh, kah petutteaog, kah nahohtôeu wame Pharoh wut-horsesumoh, wuttátuppéquanumukquaash, kah neg nayeumutcheg, ut nashaúwe ketahhannit.
14.24 Kah n$nih, adchuwòmpog, Jehovah mónunneaum wutchipwushshaongan8 wut-Egyptianseog, wutch neepattaquonkane n8taut, kah muhtohqs, kah wuttamheau wutchipwushaongan8 wut-Egyptianseog.
14.25 Kah kodtunum tohtupéquaem8ukaash, kah tuhkequomausháog: kah wut-Egyptiansog n8w[â]og, wusseemutteuh wutch wuskesuk8óut Israelitsog; newutche Jehovah wutayeuwehteaunshuh, ayeuuhkonetue Egyptiansit.
14.26 Kah Jehovah unnau Mosesoh, summagunush kenutcheg ànue en ketahhannet, kah nippe woh qushkem8 nuhkuhkauónat Egyptiansog, wuttatuppequanumukk8ash, kah neg nai8mutcheg.
14.27 Kah Moses summagunnum wuhput en ànue ketahhannit, kah kehtoh missúhkâadtum8, adchuwómpuk: kah Egyptianseog 8seemutteamunneau, kah Jehovah uppaguanuh wut-Egyptianseh, ut nôeu kehtàhhannit.
14.28 Kah nippe qushkem8, kah nuhkùhkom tatuppequanumukquaash, kah neg nai8mutcheg, kah wame wutchipwushaonk Pharoh, neg asukauóncheg en kehtahhannet: onk na matta pasuk 8m8un.
14.29 Qut wunnaumonuh Israel, pomushaog no[b]óhteaóuut, ut nashauwe kehtahhannit, kah nippe pummenùtonkanù8 wuttinnohkounn8wóut kah ummenadchèan8wout.
14.30 Kah Jehovah pohquohwhunau Israeloh, ne kesukok wutch wunnutchegan8wóut wut-Egyptianseog: kah Israel nauàog wut-Egyptiansog nupp8og ut ohquanupam.
14.31 Kah Israel naumwog missi wunnutcheg Jehovah, ne ànheunt wut-Egyptianseh, kah missinninnùog qushaog Jehovah, kah wunnamptauàog Jehovah, kah Mosesoh wuttinnùmoh.
15.1 NEit keht8hamauoog Jehovah, Moses kah wame Israel yeu ket8hamáonk, kah n8waog, nukket8hamau Jehovah, newutche[,] sohsumóe mishéheau wuhhogkuh, horses, kah neh[,] na8mukuhpuh wuttinnuhkónuh kehtahhannit.
15.2 Jehovah nummenuhkesuonk, kah nukket8hamàonk, kah n8wadchanitteaonganù8, nagum num-Manitt8m, & pish nunnanashweetamau 8weetuonk; nagum n8sh um-Manitt8m, kah neh nummisheh.
15.3 Jehovah kehche mugquomp, 8wesuonk Jehovah.
15.4 Pharaoh wutchariotsumash, kah wutchipwushaongash wuttinuhkonuh kehtahhannit, papepénowutcheh ummugquompomuh quttushanóog ut musqui kehtahhannit.
15.5 M8nói nippeh wunnuhkuhkauoh, quttuhshatauog onatuh qussuk.
15.6 Kuttinnohkou sohsum8m8 wói Jehovah, nashpe menuhkesuonk; kuttinnóhkou woi Jehovah s8quohteau matwôuh.
15.7 Kah nashpe mohsag k8netuonk kukkepuhteam nag ayeuuhkónukquéaneg: kutann8n kummusquanittam8onk, noh paguanont onatuh maskéhtuash.
15.8 Kah nashpe kutchán8e p8p8taonk nippeh moiém8, tommogkon neépo8m8 onatuh kodtongquag, m8noi nippeh togkquatt[n] ut nôeu kehtahhannit.
15.9 Matwau n8wop, nunn8suhtahwhôog, num̃atannóog, nutchachaubanum sequttahhamoonk: nuttinhéoog nukkodtantamóonk: nukkôdtannum nuttogkodteg, nunnutcheg pish wuttushkoméheuh.
15.10 Kupp8tantàmup k8waban8m, kah keihtoh wunohkohkouópuh, qutauushaog onatuh mohmuttattag m8noi nippeut.
15.11 Howan áununkquean woi Jehovah, ut kenugke manitt8og? howan aununkquean? kussohsum ut wunneetupanatam8onganit, kukqushit ut tabuttantamaonganit, kutussen monchanatam8wongash.
15.12 Kussummagunum kuttinnunohkou, ohke ukqusashquineuh.
15.13 Kussohwhe sagkompagunnuwam ut kummonaneteaonganit, missinninnuog nag kuppohquohwhunóog: nag kussompshanòog ut kummenuhkesuonganit, en k8neetupanatamwe ayeuonganit.
15.14 Missinninnuog pish n8tamwog kah wogkouéog, wuttamantamóonk pish tohqunau wadohkinutcheh Palestina.
15.15 Neit Edome keichimmugquompaog pish chadchepshaog: ummenuhkesumoh Moab nunnukshaonk pish wuttohqunuh: wame wadohkitcheg Canaan pish saupasog.
15.16 Mishe wabesuonk kah siaskshaonk mish wunnuhkukauuh, nashpe mohsag kuhpit, unneu pish chequnappuog onatuh qussuk, kummissinninnèumog paumusháhettit, neg tabwhodcheg.
15.17 Pish kuppetutteaóog, kah kutohteakonunk ut kutohtoongane wadchuut, ne ut ayeuonganit woi Jehovah, ne ayimauop kutayinne[á]t, ut sanctuariut, woi Lord, ne kenutchegash manuhkèheungkup.
15.18 Jehovah pish nanawunnau micheme kah micheme.
15.19 Newutche wut-horsesumoh Pharoh petuttópanneg weeche wut-chariotsumash, kah neh na8mutcheh, en kehtahhannit: kah Jehovah wunnèhtipannuh kehtahhannip, qut wunnaumonuh Israel auog nunnobohteaouut ut nôeu ketahhannit.
15.20 Kah Miriam mittamwussisse quoshodtumwàen, ummississoh Aaron, nemunum timbrel ut wunnutcheganit, kah wame mittâmwussissog sohham wutasukauóuh kenunnumohettit timbrelsoh, kah paumukahettit.
15.21 Kah Miriam wunnamp8hamaùoh nahoh, ket8hamok Jehovah, newutche sohsumóe missugken8, horsesoh, kah neh na8moncheh wuttinohkonuh kehtahhannit.
15.22 Kah Moses wutuss8wunuh Israel wutch musqui kehtahhannit, kah moncheog touohkomuk Shur, kah pomushaog nishikquinnu, kah màtta namehteauóog nippe.
15.23 Kah paahettit Mara, matta 8tattam8uneau Marahe nippe, newutche wesogkon, newaj ussoweetamun Marah.
15.24 Kah missinninnùog umm8m8skomôuh Mosesuh, yeuwog, chaugua woh wodtattamog.
15.25 Kah mauunnitteauau Jehovah, kah Jehovah ukkuhk8tomauuh mehtug, ne sohwhohteadt nippe, nippe ayimun wekon, na wutayimauoh kuhk8waonk kah wussittumóonk, kah na wuttit qutcheheun.
15.26 Kah wuttinuh, n8tamoe n8taman 8wadtauatonkqussuonk Jehovah kum-Manitt8m, kah sampwesean ut anaquabit, kah kukkeihtaman wuttinnaumatuongash, kah ussean ukkuhk8waongash, matta kupponumauunnounash yeush mahchinaongash uttiyeush ponamauogkupash Egyptiansog, newutche nen Jehovah keneetskehikquean.
15.27 Kah peyauog Elim, yeu naboneesinash wuttahhamongash, kah nesausuk tahshinchagqutásh palmehtugquash, kah wutappeneaop kishke nippekontu.
16.1 Kah monchewog wutch Elim, kah wame mukkinneongane wunnaumonuh Israel peyaog touohkomuk Sin, nashaue Elim kah Sinai, nabo napanna tahshe quinne nahohtôeu nepâuz, mahche sohhamwehettit wutch Egypt.
16.2 Kah wame mukkinneongane wunnaumonuh Israel m8m8skumouh Moses kah Aaron touohkomukqut.
16.3 Kah wunnaumonuh Israel wuttinouh, napéhnont nunnupmun nashpe wunnutcheg Jehovah, ut ohkit Egypt, uttoh adt m8chekohtôogkup apeyog weyausehtu kah petukqunneg, newutche sohhamwe kuppazsouimun yeu touohkomukqut, mamusse yeu mukkiñeonk kenehtaânoôōt wutch paskanontā8onk.
16.4 Neit Jehovah wuttinuh Mosesoh, kusseh kussokanonuhkauonumw8 petukqunneg wutch kesuk, kah pish missinninnùog sohhamwog, kah pish mukkinnumwog, ne woh adtashehteog pasuk kesuk asekesukokish, onk woh qutchheoog tóh wuttin pomushaontamunneau nuttinnaumatuonk asuh matta.
16.5 Kah pish n$nih, nequtta tahshe quinukok, pish nanashwetamwog ne petakodtahettit, kah pish nesit tahshin neadt tahshé mukkinnemohettit asekesukokish.
16.6 Kah Moses kah Aaron wuttinòuh wame wunnaumonuh Israel, wanongk8uk pish k8wahteauunneau Jehovah kuppas8komw8 wutch Egypt.
16.7 Kah pish mohtompog kenaumunneau wussohsumóonk Jehovah, newutche n8tam kumm8m8skummàongan8 Jehovah, kah howanig nenawun, waj m8hm8skuméog.
16.8 Kah Moses n8wau, wanonk8uk assamhukqueog Jehovah weyaus meechinat, kah mohtompog petukqunneg wamat. Newutche n8tam kum8m8sk8waongan8oash matta kutuss8wunnanonash, qut Jehovah kuttinnoneau
16.9 Kah Moses unnau Aaronoh, Ken8s wame mukkinneaongane wunnaumonuh Israel, pas8sukom8k anaquabit Jehovah, newutche n8tam kumm8m8sk8waongan8oash.
16.10 Kah nniyeup, Aaron ken8nont mamusse mukkinneae wunnaumonuh Israel, unn8hquaeog unnogque touohkomuk, kusseh wussohsumoonk Jehovah nógquadt matokqsit.
16.11 Kah Jehovah wuttinuh Mosesoh n8wau
16.12 Nunn8tam m8m8sk8waongan8 wunnaumonuh Israel, ken8s káh us naghok, wunnongk88k mos kummeechumw8 weyaus, kah mohtompog k8wamuppumw8 petukqunneg, kah pish k8wahteauuneau nen Jehovah kum-Manitt8mw8.
16.13 Kah n$niyeup, wanongk8uk ch8hch8waog peyauog, kah wunnohkukkomunneau tuppuksin8onk, mohtompog, neechippog quinupshin tuppuksinn8onganit.
16.14 Kah neechippog ne seepsin nanassit, kusseh, ut woskeche touohkomukqut sepsin peamesan petukqui, peamesan ogqueneunkquodt t8hpawudt, ut ohkeit.
16.15 Kah wunnaumonuh Israel námohettit, hettuog, yeu Manna, newutche matta 8wahteauunneau ne teaguas: kah Moses wuttinuh, yeu petukqunnunk ne Jehovah assamhukqueóg meechum.
16.16 Yeu kutt8wonk anukqueógkup Jehovah, nish$noh pasuk mukkinitch pasuk Omer, nish$noh pasuk uppuhkuk, neadtahsehettit kukketeahogkon8woog, pish keneemunumunneau nish$noh wosketomp, wame neohtag keku[ó]ut.
16.17 Kah wuñaumonuh Israel wutusseneau & ummukkinnumunneau, noh m8chekinuk, noh ogguhsinuk.
16.18 Kah quaquadhumunneau ut Omer, kah noh m8chékinuk, matta m8chekohtau8, kah noh ogguhsinuk wanne quenáhukou, nish$noh pasuk wutteashatauun ne woh adtahshipwut.
16.19 Kah Moses wuttinuh, ahque howan ohtansh en mohtompog.
16.20 Qut matta n8taúo8og Moses, qut nawhutch wosketompaog wutahtóneau en mohtompog; kah 8hquou, kah anit, kah Moses ummusquanumuh nahoh.
16.21 Kah mukkinnumwog nishnoh mohtompan, nish$noh wosketomp ne woh adtahshehteag: kah kôsohtag mo[n]tupohteau.
16.22 Kah n$nih nequtta tahshe quinnu, wunnésit tahshinnumunneau, neesit numwohteau Omer pasuk wosketomp, kah wame nanánuwacheg peyaog, kah wuttinnóneau Mosesoh.
16.23 Kah wuttinuh, yeu an8wop Jehovah, saup anwóhsinn8wonaonk Jehovah wunneetupanatamwe Sabboth day: apwagk toh woh yeu apwáógk, kah nanohkinum8k toh woh yeu nânohkinumug, kah ne n8shumóg wadchanum8k àhtunk en mohtompog.
16.24 Kah 8wodchanumunneau in mohtompog ne ánont Moses, kah matta anitun8, kah matta 8hquan8.
16.25 Kah Moses n8wau, ne meech8k yeu kesukok, newutche yeu kesukok wussabatt8m Jehovah, yeu kesukok matta woh kummiskomunneau ut ohteakonit.
16.26 Nequtta tahshe quinnup pish kummukkinnumunneau, qut nesausuk tahshe quinne, ne sabbath day, neit wanne ohtan8.
16.27 Kah n$nih, nawhutch missinninnúog sohhamwog nesausuk adt tahshe quinnukok, kod mukkinnumwog, qut wanne ummaskomóneau.
16.28 Kah Jehovah unnau Mosesoh, toh utt8che kussekeneaumw8 ussenat, nuttinn8waongash, kah nuttinnaumatuongash.
16.29 Kuhkinneam8k newajeh Jehovah unninnumungqueog Sabboth, yowutche kittinnumungkou neesequinnúe meechum, nequtta adt tahshe quinukokish, yowutche nish$noh wosketomp apitch wutappuongànit, ahque woh toh óngq Sabboth dayeu.
16.30 Neit anwohsinwog missinninnúog nesausuk adtahshe quinukok.
16.31 Kah wek Israel ussowetamun Manna, & ogqueneunkquot wuskanemune Coriander wompi, kah spukquodt, onatuh honey petukqunneg.
16.32 Kah Moses n8wau, yeu kutt8onk Jehovah ann8teamop, numwohtau8k Omerut woh wadchanumun, wutch kuppometuongan8óut, nag woh wunnaumunneau petukqunneg, ne anúmauunóg kummeechinnaaóut ut touohkomuk, sohh8ununóg wutch ohkit Egypt.
16.33 Kah Moses unnau Aaronoh, neemunush pasuk wisq, kah ponsh nequt numwohteau Omer Manna, kah ponsh anaquabit Jehovah, woh wadchanumun wutch kuppometuongan8óash.
16.34 Ne Jehovah anan8ont Mosesoh, ne Aaron wuttin wadchanumun ut anaquohtag wauwaonk, wutche wadchanumunat.
16.35 Kah wunnaumonuh Israel meechwog Manna yauunchage kodtumwae, onk na en uppeyonaóont ohkit na wadohtimuk: meechwog Manna, nô pajeh paahettit ohquonnu ohkit Canaan.
16.36 Kah Omer piukque chippi Ephah.
17.1 KAH wame mukkinnaongane wunnaumonuh Israel wutch moncheog tauohkomuk Sin, neaunak uppomushaongash, neaunak wutt8n Jehovah, kah tuppuksinwog Rephidim, kah wanne nippeno missinninnuh woh wodtatt8g.
17.2 Kah umm8m8squeunouh Mosesuh, wuttinouh aninnumaiinnean nippe woh wodtattamog: kah Moses wuttinouh tohwutch m8m8squeneog; tohwutch qutcheheog Jehovah.
17.3 Kah missinninnuog na kuhkutt8nwog wutche nippe, kah missinninnuog m8m8squenaôg Mosesoh, kah n8waog, tohwutch wuss8weog Egypt, woh kenushimun, nummukkiesumun[ô]nog, kah neetaseumunónog nashpe kuhkutt8n8onk.
17.4 Kah Moses mauunnitteàuau Jehovah n8wau, toh nuttinheòog yeug missinninnúog? nahen nukqussukquantohukquog.
17.5 Kah Jehovah wuttinuh Mosesoh, negonnogkou missinninnùog kah neemun Israelle nananuwaog, kah kuppogkomunk ne nashpe tôgkodtamup seip, nemunush ut kenutchegànit kah monchish.
17.6 Kusseh nunneepoh anaquabean qussukquanit ut Horeb, & pish kuttogkodtam qussuk, kah unne pish 8m88 nippe, missinninnuog pish ktattamunnéau, kah Moses wutussen anaquabhettit Israelle nananuwaog
17.7 Kah wuttissowetamun yeu ohke Massa kah Meriba, newutche wunnaumonuh Israel umm8m8sk8waongan8, kah newutche qutcheheaog Jehovah, n8waog sun Jehovah k8weetomukqun, asuh matta.
17.8 Neit Amalek peyau kah wutayeuuhkonuh Israeloh, ut Rephidem.
17.9 Kah Moses unnau Joshuaoh, mukkinnumaiinnean wosketompaog, kah sohhash, ayeukos Amalech: Saup nunneepoh kodtuhkôag wadchuut, kah uppogkomunk Jehovah nunnutcheganit.
17.10 Kah Joshua wutussen ne ánont Moses ayeukonon Amelek, kah Moses Caron, kah Hur auog kodtuhkôag wadchuut.
17.11 Nah n$nihyeup aspunug wunnutchegash Moses, Israel omskòsu, kah n8kinuk wunnutchegash, Amalek omskósu.
17.12 Kah Moses wunnutcheganash tahkequog, yowutche neemunnumwog qussuk, kah wunágwenummaóneau kah ukquenapin, kah Aaron kah Hur 8waápinumauóuh wunnutchegash, aeétaeu, pasuk yoáyeu, onkatuk ohkomáeu, kah ashpem8ash wunnutchegash pajeh wayont.
17.13 Kah Joshua paguanóuh Amalakitsog nashpe en kenag wuttogkommoneg.
17.14 Kag Got wuttinuh Moses, wussukwhush yeu wussukwhonganit, woh waánitamun, kah ogketamun ut wuhtauogut Joshua, newutche jishkhom8e nutjishkhom 8wesuonk Amalek wutch agwe kesukqut.
17.15 Kah Moses ayim Altar, wutissowetamun Jehovahnissi.
17.16 Kah n8wau, newutche wunnutcheg ponam wutappuonganit Jah, Jehovah pish ayeuuhkonau Amalekoh, wutch pometuonganit onk yean pometuonganit.
18.1 ONK Jethro nohtompeantogóe Sontim ut midian Moses wessenumoncheh, n8tag God wuttinheaongash Mosesoh, kah Israel ummissinninneumoh, kah sohh8wunau Israelloh wutch Egypt.
18.2 Neit Jethro Moses wussenumoncheh, nemunau Zipporah Moses ummittamwussoh, mahche qushkeáheònt.
18.3 Kah neeswu wunnaumonuh, uttiyeuoh pasuk ahunit Gershom, newutche n8wau nuppápenuwohteáop ut penuwohkomuk.
18.4 Kah 8wesuonk onkatuk Eliezer, newutche n8sh ummanitt8moh nuttanninnumunk kah nuppohquohwhunuk wutch wuttogkodteganit Pharaoh.
18.5 Kah Jethro Moses wesseenumoncheh peyauonau Mosesoh, kah ummittamwussoh, kah neeswe wunnaumonuh, ut touohkomuk uttoh taubukkussik wadcheumut G[a]d.
18.6 Kah unnau Mosesoh, nen Jethro waseenumadt kuppeyaunsh, kah kummittamwus, kah neesuoh wunnaumonuh weechauuh.
18.7 Kah Moses sohham nogkushkoau wesseenumoncheh, kah wunnaumaeihtauoh, kah wutchipwussittupukonápoh, kah nat8tamóadtuog toh wuttin wunnohkôneau, kah petutteaog weetuómut.
18.8 Kah Moses wuttinon waseenumoncheh wame Jehovah wuttinheaongash Pharohoh, kah wut$Egyptiansuh, newutche Israel, wame uppomushaonganóoash nish aáhettit, kah uppohquohwhunaonk Jehovah.
18.9 Kah Jethro muskouantam, newutche wame 8neneheâonk Jehovah Israeloh, neh pohquohwhunoncheh wutch wunnutcheganit Egyptianeóg,
18.10 Kah Jethro n8wau, 8nanumunaj Jevohah noh pohquohwhunukque[ó]g wutch wunnutchegan8óut wut$Egyptianseog, kah wutch wunnutcheganit Pharaoh; noh pohquohwhunont missinninnúh wutch agwe wunnutcheganout wut-Egyptiansog.
18.11 Eyeu n8wahteoun Jehovah anue missugken onk wame manitt8og newutche pahtuànumwe ussehettit, wutanúhkauuh.
18.12 Kah Jethro Moses waseenumoncheh neemunum chikohtae mag8onk, kah sephamauaongash God: kah Aaron peyau, kah wame nananuácheg ut Israel, meechinat petukqunneg, weeche Moses waseenumoncheh ut anaquabit God.
18.13 Kah n$nih nanompunk nummatappu wussumau missinninnúh, kah missinninnúog neepauog Moses ut wutch mohtompog onk yean nohkog.
18.14 Kah Moses wassenumoncheh nag* wame ne ánh[e$unt] missinninnúh, kah wuttinuh, teaguas yeu anheadt missinninnuog? tohwutch nusappean? kah wame missinninnuog kukkechikkompauwehtunk wutch mohtompog onk yaen wanonk88k.
18.15 Kah Moses unnau waseenumoncheh, newutche missinninnuog nuppeyauquog nat8tomauónat God.
18.16 Pasaumatéhetticheh, nuppeyoquog, kah n8sittum ut nashaue wosketomp, kah weetattéamungoh, kah n8wahteauwáheáog ukkuhk8waongash God kah wuttinnaumatuongash.
18.17 Kah Moses wasenumoncheh wuttugquoh neásean matta wunnegeninno.
18.18 Sauunnumoe kussauun kuhhog, ken kah yeug missinninnúog neg weechayeumukqueaneg, newutche yeu wussaume tuhkequn wutche ken, matta woh kutussen ken nusseu.
18.19 Yeuyeu n8tash nuttinnont8waonk, k8nekuhk8tomoush, kah God pish k8weetomuk: nogque usseansh missinninnúog Godut kah woh kuppaudtoh pissaumatuongash Godut.
18.20 Kah nag kuhk8tomau kuhk8waongash, kah naumatuongash, kah woh k8wahteauwaheaog, may toh woh aáhettit, kah usseonk ne woh aséhettit.
18.21 Kah ken quoshaeihtash wutch wame missinninnúut tapeunkeg wosketompaog, quoshoncheg God, sampwean8acheg sekeneógig [á]ahchewontamóonk nanawunnumwah nahog nanaánoncheg muttanongkussuh, nanaánoncheg pasuk8woh, nanaanoncheg napannatahshinchagkodtoh, kah nanaánoncheg piukqussuoh.
18.22 Kah nag wussumáhettitch missinninnúh magwutteaeu; kah yeu n$naj, nish$noh missi piss[Ẋ]umatuonk, paudtunkqush, kah nish$noh peyasin wussittumwóhettich, kah nunkitteau wutche kuhhog, kah nag weeche tahshinnumunkqush.
18.23 Yeu ussean, kah ne God nukquean, neit woh kuttapenum neepauun, kah wame yeug missinninnuog woh wunohteae peyaog wutoppuonganóut.
18.24 Kah Moses n8tam ukkukkotomwehte aonk wasenumoncheh, kah wutussen wame ne àn8wánit.
18.25 Kah Moses pepenauau tapunumunutcheh wutch wame Israelut, kah wutàyeuoh uppuhkuk8uneat anue ut missinninnúut, nanaanoncheg muttannonganog kussuog nanaánoncheg pasuk88oh, nanaánoncheg napanna tahshinchag kussuoh, kah nanaánoncheg piogqussuoh.
18.26 Kah wussumáog missinninnúh nagwutteáeu: sasiogokish paudtauaog Mosesoh, kah nishnoh nikkummat 8sittumuneau nagumau.
18.27 Kah Moses moncheáheau wasenumoncheh, kah monchu au wutohkit.
19.1 NAsh8it nepâuz mahche sohhamóhettit wúnnaumonuh Israel wutch ohkit Egypt, ne kesukok peyaog touohkomukque Sinai.
19.2 Newutche mahche 8m8hettit Rephidim, kah peyaog touohkomukque Sinai, kah tuppúksinwog touohkomuk. kah na wuttuppukkussinineau anaquohtag wadchu.
19.3 Kah Moses ogquodchuau en Godut: kah Jehovah ukkinn8nuh wutch wadchuut, n8wau, yeu woh kuttinnon week Jacob kah us wunnaumonuh Israel.
19.4 Kenaûmumwop uttôh ánheóg wut-Egyptianseog: kutaht8tnúnnumw8 wompasikuk wunnuppawhunit, kah kuppàsaúunnumw8 nuhhogkát.
19.5 Kah yeyeu, n8tamóg onk woh ken8tamumw8 nukkuttowonk, kah woh kenánawèhteómw8 n8n8wáonk, neit woh kenaau n8nenompakou m8cheke onk wame missinninnúog, newutche wame muttàok nuttaihe.
19.6 Kah kenaau pish nunnohtompeantogome ass8tamóonk, kah n8netupanatamwe wutahtimóin yeush kutt8waongash woh ánadjish wunnaumonuh Israel.
19.7 Kah Moses peyau, wehkomau nána[n]uanutche missinninnúh: kah wame yeush upponumunash anaquabenit, Jehovah ne ánunn8nont.
19.8 Kah wame missinninnúog moáeu namp8hamwog, kah n8waog wame an8wadt Jehovah, nutussénan: kah Moses queihchúwutteau ukkutt8waongan8ash missinninnúog en Jehovahut.
19.9 Kah Jehovah unnau Mosesoh, kusseh, kupp[e]yáaunsh nashpe kuhpogki mohtokqs: onk missinninnúog woh n8tamwog, ken8nunnon, onk woh kummicheme wunnamptunkquog: kah Moses wuttinnónash Jehovah, ukkutt8wongann88ash missinninnuog.
19.10 Kah Jehovah unnau Mosesoh, ûsh missinninnútu pahke quáquashwéah yeu késukok kah Saup kah kutchissittaúhettuch wuthogk8unn88ash.
19.11 Kah nag pakodche quáquashwéhettich nishikquinukok: newutche nishikquinukok, Jehovah n8keu, ut wuskesukk8out wame missinninnuog, ut wadchuut Sinai.
19.12 Kah pish kuppúmmenutunkanúhkau missinninnúog, waeenu: n8wash, nukqussek onk ôhteógk wadchuut, asuh mussinnumohteogk noh kishkeu: nish$noh howan mussinuk wadchu woh nushâu.
19.13 Matta woh menutcheg ummússunnum8un, qut pish qussukquanehtáhwhou, asuh pish paspishonau kôuhquodt uttôh en puppinashim asuh wosketomp, matta woh pomantam8: monopuhpeg sepuwóm8ug, neit pish ogquodchuauog wadchuut.
19.14 Kah Moses wómussu wutch wadchúut, en missinninnútu, kah pahke quashauwéhheau missinninnuh, kah kutchishittauog wuthogk8unn8ash.
19.15 Kah unnau missininnuh pakodche quaquashwek nishikquinukok, pas8sukauwôhteog kummittamwuss88og.
19.16 Kah n$nih nashukquinogok, nompuhkéik, na mopadtuhquohhun, kah ukkutshaumun, kah kuhpogki mahtokqs ut wadchuut, kah wadtaúatonkqussùonk monopuhpe máshant8wagk, kah wame missinninnuog tapuk kúsikeg nunnukshâog.
19.17 Kah Moses sohh8wunnau missinninnuh wutch tu[h]puksinn8wonganit nogkuskauonat God: kah neepóog wómogkôag wadchúut.
19.18 Onk wadchu Sinai wame pakutauau Newutche Jehovah wunn8keontamun ut n8taut, kah pukutteau speém8 onatuh sábâhsosue pukut, kah wame wadchu misheu nunnukkeêm8.
19.19 Kah wadtauatonkqussuonk monohpuhpeg náno mashàntowagk m8cheke: Moses kutt8 kah God wunnamp8hamau nashpe wadtauatonkqussúonk.
19.20 Kah Jehovah n8keòntam wadchu Sinai, kodtuhkôagk wadchúut: kah Jehovah weekomau Mosesoh ut koduhkôagk wadchúut, kah Moses ogquodchuau.
19.21 Kah Jehovah unnau Mosesoh, w8mussish, wauwaásh ut missinninnútu, ishkont ásinnutunkan[e]uwáog Jehovah, woh kukkinneamwog, kah m8náog woh paguanúog.
19.22 Kah wonk sephamauwáenúog, pas8sukauáhettit Jehovah, pahke quaquoshwèhettich, ishkont Jehovah wútásehtauoh.
19.23 Kah Moses unnau Jehovah missinninnúog matta woh kuhkúhquéog wadchúut Sinai, newutche kummahche wauwàussinnàn, kussim, pummenutaú8k ut wadchúut, kah quaquashweek.
19.24 Kah Jehovah wuttinuh, 8mussish, kah ken kuhkúhquish, kah Aaron weeche: qut sephàm8áenúog kah missinninnúog, ahque nag ásinneutunkqunahettich, kuhkuhquénat en Jehovahut, ishkont wutaséhtauoh.
19.25 Kah Moses w8mussu en missinninnutu kah wuttinuh.
20.1 KAH God yeush wussinneápash wame kutt8wongash, n8wau.
20.2 Nen Jehovah kummanitt8m mahche sohh8wunun wutch ohkit Egypt, wutch missinnóe weetuómut.
20.3 Ummanitt8muhkon onkatogig manitt8og ut anaquabeh,
20.4 Ayimauúhkon kuhhog nunneukontunkoh, asuh wanne teag ogqunneunkquttinn8g ongkouwe kesukqut, asuh ohkit agwu, asuh nippekontu agwu ohkeit.
20.5 Nauwaehtauúhkon wowussumúhkon: newutche neen Jehovah, kum̃anitt8m, nutteunk8wae Manit, nadtauwóhtóh ummatcheseongan8ash wut8shinneunk, ut wunnechann8wóut, ut nishwudt kah y[e]uwudt pometuonganit neg sekeneáitcheg.
20.6 Qut numonánumóog muttannonganóoash neg womoausitcheg, kah neg nanauwehtunkig nuttinn8waongash.
20.7 Neemunnum8hkon 8wésuonk Jehovah kummanitt8m tahn8che, newutche Jehovah matta wuttin wussittum8un matta kesantam8muk spunnon, noh neemunuk 8wesuonk tahn8che.
20.8 Mehquoantash Saboth$day woh kuppahketeauun.
20.9 Nequtta tahshikquinne anakausish, kah wame kutanakausuonk ussish.
20.10 Qut nesausuk tahshikquinogkok anwossinn8onk ut Jehovoh kum-Manitt8mut, neit toh ussekon, ken, asuh kenaumon, asuh wosketompae kittinneum, asuh mittamwossisse kittinneum, asuh kenatesúm, asuh kuppen8wohte8m, noh àpit anomut k8squontamut.
20.11 Newutche nequtta tahshikquinut Jehovah wutayimun kesuk, kah ohke, keihtoh kah wame ne noh ohtag: kah anwohsin nesausuk audtahshikquinogok, newutche Jehovah wuñantamun nesausuk audtahshikquinogok, kah 8netupantamwohteauun.
20.12 Quttiánum k8sh & kokas, onk woh kussepe pomantam ut kutohkit, uttiyeu Jehovah kum-Manitt8m aninnumungquean.
20.13 Nushehteohkon.
20.14 Mamussekon.
20.15 Kumm8tuhkon.
20.16 Pann8wae wauwaonúhkon ketatt[e]amung.
20.17 Ahchewontogkon week keetatteamung, ahchewanumúhkon ummittamwussoh ketatteámung, asuh wosketompae wuttinnúmoh, asuh mitumwussisse wuttinnúmoh, asuh wutoxinumoh, asuh wutassimoh, asuh ne teaguas ohtunk keetatteámunk.
20.18 Kah wame missinninnúog naumwog padtuhquohhan, kah ukkutshaumunash, kah 8wadtauatunkqussúonk monopuhpeg, kah wadchu pukuttauau, kah pissinninnúog wunnaumunneau, kah [á]unchikompaúog, kah nôatit neepoog.
20.19 Kah unnáog Mosesoh ken8sinnan, kah hô ken8tauunnumun, kah ahque God ken8nukqutteuh, ishkont nupmun.
20.20 Kah Moses unnau missinninnuh, ahque wabesek, newutche God peyau, kukqutchhikou, onk woh wabesuon[à]onk ohteau anaquabeóg, onk woh mat kummatchesúmw8.
20.21 Kah missinninnúog nôukkompauog: & Moses pas8tshau kohpogag pohkéni, ne God apit.
20.22 Kah Jehovah unnau Mosesoh, yeu woh kuttinnóneau wunnàumonuh Israel, kenaumw8, kukken8numw8 wutch kesukqut
20.23 Ayeuhteóg nen weeche, silvere Manit8og: asuh golde Manitt8og ayimauôhteog kuhhogkaóog.
20.24 Ohkée Altar pish kutayimáh, kah ne pish kuttit sephausin chikohtae kummag8onganash, kah k8nohteae mag8ongash, kutshepsumog, kah kutoxinumog: kah nish$noh nuttit ayimun mehquontamunnat n8wesuonk, na pish kuttit peyaônun, kah pish k8nánumoush.
20.25 Kah ayimauwéan qussukquane altar, matta pish kutáyim8h wantuhhâsukish qussukquanash, newutche neit tahshinuman kutauwohteaonk, kenishketeauun.
20.26 Kah mátta pish kutáhk8tauoh nutaltarum: onk matta woh kupposkissúonk naut naum8un.
21.1 ONk yeush wussittum8ongash, pish ponamanish anaquabhettit.
21.2 Adtôaan Hebrue wuttinnúmun, nequtta tahshe kodtumwae pish k8tiñiñeumun, & nesausuk pish amaeu chippinnú8 netohhut.
21.3 Nusse peyont, pish nusse amaeu: 8wásukiimuk mittumwussit: neit ummittumwussoh pish nashpe amai.
21.4 Wussantimómuh ummittumwussúhkongqut, kah neekitteauont wunnaumonuh asuh wuttónoh, mittumwussin, kah wunneechanoh, nah pish 8tiéhhéinneuh wussantimomuh: kah pish nusséu amai
21.5 Qut wuttinnúmun ket8kont an8wadt n8wómun nussantimom, nummittamwus & nunnaumonog: matta nutamáo nutchippinunnú8.
21.6 Neit wussantimomoh pish pas8uk wussittumwáenúut, & pish uppas8oh ut squoantamut, asuh squoantáme neeputtunkquonganit, kah wussantimomoh pish poahkussóhhog mukqs, onk pish ummicheme wuttinnúmunneuh.
21.7 Kah wosketomp maguk wuttónoh, wutche mittamwussisse wuttinnúmunneat, matta pish amaeu neane wuttinnúmunneunk.
21.8 Matta wussikkitteáhunk wussantimomuh, matta 8wisqueteog; neit pish wuttenánumuh manouwhunach, en pen8wohtaut matta pish tàpeneunkquttinn8 wuttin magunnát, newutche matta pábuhtànumwáe [u]nnéheuh.
21.9 Kah 8wesquekuhsit en wunnaumonat, pish wuttinheuh neáhén sámpwenehhet wuttôneunk,
21.10 Ontakoge ummittumwusséheunt, ummeetsúonk, wuthogk8ongash, kah 8weetomáonk matta pish amaúnumau[ô/ó]un.
21.11 Kah matta yeush nishwe unnehheunk, ne[ì]t pish amaeu chippeu netôhhut.
21.12 Noh togkomont wosketompuh, kah nuppinit, noh pish nushau.
21.13 Qut matta kodtinneanunk, qut God paudtáont wunnutcheganit pehchinnanont: pish nukkéhtim otanat uttoh woh asph8adt
21.14 Onk wosketomp péhtuánumwe nónchenanont weetatteamungoh, wunnompuwóssuwáeu nushont: pish k8tin nut-altarumut onk woh nushau.
21.15 Kah noh togkomont 8shoh asuh okasoh, pish nushau.
21.16 Kah noh komm8tuk wosketompuh, onk maguk, asuh naméhteauut wunnutcheganit, pish nushau.
21.17 Kah noh mamatchenont 8shoh asuh okasoh pish nushau.
21.18 Kah mekónetehettit wosketompaog, kah wosketomp togkomont weetatteamunguh nashpe qussuk, asuh upputtukqunitch, & matta nupp8k, qut ut n8chimwut wutappinneat.
21.19 Wonk omohkit, kah pomushadt poquodchit nashpe wutanwóhhou, neit noh togkomont pish pohquahham, webe pish ôadtéhteau 8wa[n]teauwáonk, kah neetskeheaonk, onk pish wunneetskéheuh.
21.20 Wosketomp togkomont wosketompae wuttinnúmoh, asuh mittamwussisse wuttinnúmoh nashpe pogkomunk, kah nuppinit ut agwu wunnutcheganit, sasámatahwhuttue pish sasamatahwôu.
21.21 Qut pomantog kesuk, asuh neesequinnu, matta pish sasamatahwhau, newutche neh wutteauguoh
21.22 Wosketompaog mekónetehettit, kah togkomont wompequaúoh mittamwussissoh, kah nussont, qut wanne nushittuonganninn8, wunnamuhkut pish sasamatahwhau, neane mittamwossis wássuke natauwompatàmungqut, kah ne pish wuttin mágun nashpeu wussittumwaénúut.
21.23 Qut nishittuonganúuk, neit pish kummag pomantamóonk wutch pomantamóonk.
21.24 Muskesuk wutch muskesuk, meepit wuch meépit, menutcheg wutch menutcheg, musseet wutch musseet.
21.25 Chikóswuttúonk chikoswuttuonganú8, woskehettúonk onk woskehettúonganú8, togkodtuonk onk togkodtuonganú8.
21.26 Kah wosketomp togkodtog wuskesuk wutttinnùmoh wosketompuh, asuh wuskesuk wuttinnúmoh mittumwussissoh, & matchehteauont, pish wutchippunninnuwéheuh wutch wuskesuk.
21.27 Kah koddetahhog weepit wuttinnumoh wosketompuh, asuh weepit wuttinnumoh mittamwossisuh, pish wutchippunninnuwéheuh wutch weepit.
21.28 Kah oxun woskheunt wosketompuh, asuh mittumwossissoh onk nupuk, oxen pish qussukqunnetahwhau, kah 8weyaus pish mat meech8un: kah noh wodtaihéit oxinoh pohquohham.
21.29 Qut oxun woskehuadt negonnáeu, & yeuoh waánumont wadtaiheit, kah matta 8wadchanoh, qut nushont wosketompúh, asuh mittumwossissoh, oxun pish qussukquanehtahwhâu, kah neh wodtaiehh[é]umugqutcheh pish nushau.
21.30 Ponamauwut ummanuhwhàonk wuhhogkuh, neit pish magou man8hwháonk ukketeahogkóunoh, neane wame ne ponamaùut.
21.31 Uttoh en nushont wunnaumóniinneuh, asuh nushont wuttôninneuh, neyaunag yeu wussittum8onk ne pish unnéhheun.
21.32 Oxin nushont wosketompae wuttinnúmunneuh, asuh mittumwossisse wuttinnùmunneuh, pish aninnumauau wussantimaumoh, nishwinchage neàe silvere shekels, kah oxen pish qussukquanèhtahwhou.
21.33 Kah wosketomp wôhshinuk pahsahtheg, asuh quonanteadt, kah matta onkhum8g, kah oxen asuh asse pétshont.
21.34 Nnoh wobohsathéganit, pish oadtehteau, payumau wadtaiheumitche teauguash, kah neh nàpunutche wutaiheuh.
21.35 Kah wutoxinumoh wosketomp togkomont weetatteamunguh wutoxinumoh, nuppuk, neit pish mag8og keteanitche oxinoh, kah pohshinumwoh teaguash, kah neh nàpunutche pish uppóhshin[ô]uh.
21.36 Onk wahteaumuk oxen tohtogkomúau negonáek, kah neh wadtaihéumukqutcheh matta wadchanuk8k, pish ôadtéhteau oxinoh wutch oxinoh, kah neh nápunitcheh pish 8taihéinneuh.
22.1 HOwan kumm8tug oxinoh asuh sheepsoh kah nushont, asuh maguk, pish magou napanna tahsuoh oxinoh wutche pasuk8 ox, kah yauoh shipsoh wutch pasuk8 shepsoh.
22.2 Komm8towaènin naméhhit, pukquonteadt, togkomut onk nupuk, matta pish wsqueheonk se[á]hhamaúoh.
22.3 Paspishâonnont nepauz, wsqueheonk pish seáhhamauoh ôadtehteae pish ôadtéhteau, matchaog ohto8gk, neit pish magun wutche komm8towonk.
22.4 Ukkomm8towonk naméhteae naméhteadt ut wunnutcheganit, asuh ox, asuh asse, asuh sheep, keteadt, keheadt, pish neesit piskéu ôadtéhteau.
22.5 Howan assamwáhheont ohteuk asuh weaominneaohteuk, kah ne upponon uppúppinashim8moh, tanadtupwunit penowe wutóht[o]kónin, ne wanéguk ut wutohteakonit, kah waneguk ut 8weenominneaohkeúhkonit pish ôadtéhteau.
22.6 N8teau sohham8m8uk, kah naméheont ássinnekôussuh, kah neit umméhtukquonkquámeu weatchiminneash, asuh neepattáash weatchiminneash, asuh ohteuk móhtuttag, noh nashqunnánug n8teau, wunnamukut pish ôadtehteau.
22.7 Howan ahtûhshont weetatteamunguk, teauguash, asuh maumachiash, woh wadhcanumungqut; onk komm8tumugk wutch weekit, komm8towaèn naméhhit, pish neesit pisku ôadtéhteau.
22.8 Komm8towaen matta naméhheont, neit noh adt sontimáut weetuómut, pish pas8wau wussittumw[á]enúut, toh wuttin ponamun wunnutcheg wetatteamunguh ummaúmachiit.
22.9 Nish$noh hen matchenéhhettin, asuh ox, asuh asse, asuh sheep, asuh hogk8onk, asuh nish$noh ken wannehteauun, unn8wadt yeuoh, ne nuttaihe, neeswe nish aúnagish, pish peyaúm8ash wussittumwáenúut, kah uttiyeu wussittumwáenúog wohsum[á]hetticheh, pish neesit pisku ôadtúhkéau weetatteamunguh.
22.10 Howan ahtóhshant weetatteamunguh asse, asuh ox, asuh sheep, asuh nish$noh puppinashim wunnánauwéhheaunat, kah nuppuk, asuh p[ó]kshunt, asuh quôs8hkauwut, matta howan naúunk.
22.11 Neit pish wutchadchekéyeuwáonk Jehovah nashauwe óhteau na neeswu, matta uppónam8un wunnutcheg weetatteamunguh maúmachiit, kah noh wodtaihéit, pish wuttapeneaúmun, kah matta pish wutôadtuhkauoh.
22.12 Kah komm8tomômuk, pish ôadtúhkauau neh wadtihéinitcheh.
22.13 S8hqúhkaúut, paudt[?]uutch wutch wauwaonk, noh s8hqúhkauoi, pish matta wuttaûadtúhkauoh.
22.14 Howan namohkauónont weetatteamunguh, kah pókshunk, asuh nuppinit, wadtihéit matta weetómuog, wunnamuhkut pish wuttôadtúhkauoh.
22.15 Noh wadtihéit weetòmuadt, matta pish wuttôadtúhkauoh, námohkómuk, 8m88 wunnohguhkauúnat
22.16 Kah wosketomp n8dsquaónont nunkqsquoh, asquam quoshôadhetteg, kah wehpámont, wesseentog pish 8wéhteauómuh nagum 8mittúmwussissinneat.
22.17 Wut8shin sekeneae sekenamaúont, wuttinnumauónat, pish quttùhham wutteauguash, neáhhittahshummagumuk wutch nunksquaog.
22.18 Pomantamwaheûhkon pauwau.
22.19 Howan ashont puppinashimwoh, pish nushau.
22.20 Howan sephamauont Manitt8oh, pish pannuppu pagunnau, webe Jehovah, nagum nont.
22.21 Kah m8hm8hsquéheúhkon pen8wot, asuh mukk8kinúhkon; newutche kenaau kuppenuwohtimomwop ut ohkeit Egypt.
22.22 M8hm8hsquéheonteog nish$noh sekousq, asuh tauwies.
22.23 M8hmohsqheáe m8hm8sqhead, wunnamuhkut, mauk, mauunnitteuongquean, n8tamoe, nunn8tam ummauonk.
22.24 Kah nummusquantam8onk pish kussopitteau, kah pish kenushinnúmw8 nashpe togkodteg, kah kummittumwuss8óog pish sekousquauoog, kah keneechanog pish tauaiissù8og.
22.25 Namohkoùheadt teauguash nummissinninnúmog, neg machekitcheg, ahque unneh neane namóhkahuwaenúut, ponamauúhkon wutaúwohteaonk.
22.26 Nemunnúman ukkénohtóhsuonk, keetatteamung wuthogk8onk; wonk kittinnumáon asquam wasyont.
22.27 Newutche ne wuttinnushaion, ne webe, ne upputtoggúhhumóonk wodtúhquab: toh wuttinne woh kouwén? onk pish n$nih, maúunnitteungquean, neit pish n8tau, newutche nen n8womoaus.
22.28 Kékomúhkon nananuacheg: kah nanánuaénin missinninnúut mamatchenuhkon.
22.29 Kukkákenùmunnùmash, kah k8togkoiyeumash wohquoantamauùhkon, mohtommégitcheg kenaumóneunk pish kittinnumah.
22.30 Ne pish kuttinheon kutoxennum kah kus-sheepsum, nesausuktahshikquinne pish weetomau okasuh, shwosuktahshikquinogok, pish kuttinnumaiin.
22.31 Kah kenaau pish pahkeu chippunnumaiimùkeg: kah matta pish kummeechum8 weyaus s8hquekómuk ut ohteakonit, pish kittinnùhkauóneau anumwog.
23.1 ATtumunnum8hkon pann8wáe nehtunkquodt, ponum8hkon kenutcheg weeche matcheetowog, pann8wae wauwae[nùu]nneat.
23.2 Usséhkon mataànukish matcheseongash, kah namp8ham8hkon pùssishaonk, panneonat, ne aséhettit monaog, woo[n]kehteauunneat ne sampwag.
23.3 Nogkùhskouadt manunneungquean wut$oximoh, asuh wutassimoh quohsénit, quehchùunadt pish kukquéhchuùttauonuh.
23.4 Nauadt wutassimoh noh sekeneunkquean sepsin agwu 8wéanùnit, kah kod matta tahshinóadt, aninnumaùadt, pish kutomohkin.
23.5 Nauadt wutassimoh noh sekeneunkquean sepsin agwu 8wéanùnit, kah kod matta tahshinóadt, aninnumaùadt, pish kutomohkin.
23.6 Woonkitteauùhkon kummatchékeum wussumaonk ut uppisishaonganit.
23.7 Pish kinna8sukom pannowáe pisishaonk, kah mat woskéhuwaénin, kah sampweseaénin nushùhkon: newutche matta nussampweogquanumoh matchetou.
23.8 Mag8onk neemunnum8hkon, newutche mag8onk pogkenumwáheau pahkompattamunutche, onk woonkiteáhkon ukkutt8wongash wunnomwausséaen.
23.9 Kah muk8kinuhkon pen8wot: newutche k8wahhéomw8 ukketeahogkôunoh penuwot, newutche kuppenuwohteomwop ut ohkit Egypt.
23.10 Kah nequtta tahshikkodtumwae pish kutohketeam kutohke, & pish kukkepenum ne noh adtannékik.
23.11 Qut nesausuk tahshit, pish kutt8utwohkon, kah kutahque ohteuhkon, onk woh matchekuog ut kummissinninnúmut meetsúog: kah ne asq[u]eteámohettit, puppinnashimwog ohteúkónit pish ummeechinneau: ne pish wonk kuttinteauun k8weenominneohtu, kah kut-oliveohtu.
23.12 Nequtta tahshikquinne pish kutussenash kutanakausuongash, onk nesausuk tahshikquinogok, toh usséhkon, onk woh kutoxinum, kah kutassum anwóhsinwog: kah wunnaumonuh kummissinnom mittomwossis, kah pen8wot woh manunniyeu.
23.13 Kah wame nish ánunogish, ahqueteáonk, kah 8weesuongan8ash onkatogig Manitt8og missohham8hteogk, ahque n8tamunaj wutch kutt8nut.
23.14 Nishwudt nompe pish kummishadtup wutche nen, nequt kodtumwáeu.
23.15 Seog petukqunnegane mishadtup8onk pish kenanauwéhteauun: nesausuk tahshikqunne pish kummeech seog petukqunneg, ne ánunnomp, kuhkinnumwáe nepauzae Abib, newutche neit k8mup Egypt, kah matta pish peyauóog anaquabeh monteag nashpeu.
23.16 Kah kepenumwae mishadtupp8onk, kákeneumunneash ut kutanakausuonganit, nish áhketeáunish ut ohteakonit: kah kepenumwae mishadtupp8onk, wôhkukqu[ô]shik kodtum8, móhmounnúman kutanakausuongash wutch óhteukonit.
23.17 Nishwudt nompe kodtumwáe, wame k8wosketompaumog, pish neepóog anaquabit Jehovah Manit.
23.18 Sephauséhkō 8squeheonk ut nussephausuonganit nashpe seog, asuh wees ut nussephamónteaonganit, squéhteam8hkon en mohtompog.
23.19 Negonneu kukkakeneyeumunash ut kutohkit, pish kuppaudtaunash weekit Jehovah kum-Manitt8m, nâúhkon sheepsem wussogkadtunkanit òkasoh.
23.20 Kusseh nutann8n angel ut anaquosháan, kenanauwéhik ne ayôon, kah kuppas8qunnáh en na quaquashweehtauunop.
23.21 Nunnukqussish newutche yeuoh, kah n8sweéhtash 8wadtauatonkqussúonk, ahque mohm8hsqueh: newutche matta woh kutahquoantamunkou kummatcheseonk, newutche n8wesuonk appehtunk.
23.22 Qut n8sweéhtamoe n8sweétaman 8wadtauatuongqussúonk, kah usséan wame ne ânun, neit nummatwaénu ut kummatwòmut, kah nanakompanannòog nanakompanánukqueaneg.
23.23 Newutche nutangelsum pish kenegonukonk, kah pish kuppas8k wut-Amoritsut, kah wut-Hittitsut kah up-Perasitsut, kah uk-Cananitsut, kah wut-Hivitsut, kah wut-Jebusitsut, kah nag nuttummétahwhôog.
23.24 Nauwaéhtauohteogk kenaau ummanitt8m8oh, asuh waussum8hteogk, asuh usséhteogk neyaunag wutusseongan8òash: qut pish papukquanne kukkepuhkon[n/a]óog, kah sukquehtahwhae pish kussukquehtahwhóog wunneepattuhquonkan8h.
23.25 Kah pish k8w[ó]wussumómw8 Jehovah kum-Manitt8mw8, kah pish wunnántam kupputtukqunnunk, kah kenippeim: kah nutammaun matchináonk wutch kenashomut.
23.26 Matta pish nussóan, asuh mehcheyein ut kutohkit: neadtashik kukkesukodtumash pish nunnumwòhtinash.
23.27 N8wabesuonitteaonk nutann8n en anaquabean, kah pish nussohkauóog wame missinninnúog, uttoh wodshadcheg: kah kittinnumoash kummatwomog wussittippukanóoash.
23.28 Kah nuttann8n waompuhkitch8h8wáog ut anaquábean, kah nag pish áma8hkau[ó]og wuthivitsoh, uk-kanaonitsoh kah Hettitsoh wutch anaquosh[á]an.
23.29 Matta nutáma8hkauóog wutch anaquosháan nequt kodtumwáe, ishkont ohke tauwushin, kah puppinashim ut ohteakonit wussaum[â]n.
23.30 Oógguhséseu nutáma8hkauóog, wutch anaquabean, onk na en náno kummonónat, kutohtauun[ñ]at ohke.
23.31 Kah nupponam kukkuhkheg wutch misqui kehtahhanit, onk in ukkéhthann8m8óont Philistinsog, & wutch touohkomukqut, wehque sepuut newutche kittiñumauush ut kenutcheganit, wodohkitcheg ne ohkit, & pish kutáma8hkauoog wutch anaquabean.
23.32 Wunn8waunuhkon naghok, asuh ummnitt8m8oh.
23.33 Matta pish wutohkeog kutohit, ishkont kummatcheseáhukk88og ayeuuhkone neen: waussumadt ummanitt8m8oh, wunnamuhkut pish kuppithugqun.
24.1 ONK unnau Mosesoh, kuhquish en Jehovahut, kén kah Aaron, Nadab kah Abihu, kah nesausuk tàhshinchagkodtog nananuacheg Israel, kah nóadtit nauwaegk.
24.2 Kah Moses nusseu pish peyaónau Jehovah, qut nag matta pish pas8tshauwog: kah missinninnuog matta pish 8weeche kukkuhquemóuh
24.3 Kah Moses peyau, kah wuttinnonash missinninnuh wame wuttinn8waongash Jehovah, kah wame wussittumm8ongash: kah wame missinninnuóg namp8hamwog nequtont8waog, kah n8waog, wame wuttinn8waongash Jehovah ne an8wadt, pish nutussenanonash.
24.4 Kah Moses 8ssukkuhhamunash wame wuttinn8waongash Jehovah, kah omohkeu nompoâeu, kah ayim Altar, ut agwu wadchuut, kah naboneesinash neepattunkquonkash, neane naboneese chippiyeuhettit Israel.
24.5 Kah an8nau wuskéneu wunnaumonat Israel, kah sephaùsuog chikohtáe mag8ongash; kah sephausuog wunnohteáe sephausuongash, oxenog, en Jehovah.
24.6 Kah Moses nemunum pohshe wushquéheunk kah upponamun wunnonkanit, kah pôhshe
24.7 Kah neemunnum 8n8wàe b8k, kah wutohkeetamun ut wuttaúog8óont missinninnúog, kah n8waog wame ne Jehovah an8wadt nutussenan, kah n8sweetamunnan.
24.8 Kah Moses neemunum wsqueheonk, & wussèauhkon ut missinninnutu, kah n8wau, naum8k wunn8wáe wsqueheonk Jehovah ayimungqueog, nashpeu wame yeush wuttinn8waongash.
24.9 Neit kuhkuhqueog Moses kah Aaron, Nadab, kah Abihu, kah nesausuk tahshinchagkodtog nanánuwacheg Israel.
24.10 Kah nauâog um-Manitt8moh Israel: kah agwe wusseetut onatuh wohwunneeteómugish hassunash Saphir, kah onatuh sohsummóe kesuk.
24.11 Onk ut nanawúnnuacheg w[n]nnaumonuh Israel, matta upponam8un wunnutcheg, kah nâuàog God, onk meetsuog kah wuttattamwog.
24.12 Kah Jehovah unnau Mosesoh kuhkúhquish en nuhhogkat ut wadchuut, kah na apsh, kah kittinnúmaush sikkottaompskash, kah naumatúonk, kah wuttinn8waongash, nish wóssukkuhhumónish, kuhk8tamauónat naghok.
24.13 Kah Moses neepau kah wuttinnumoh Joshua: kah Moses ogquodchuau en 8wadchumut God.
24.14 Kah unnau nanânuanutcheh, yeu ut pahhinnean, onk wonk na pajeh qushkeog, kah kusseh Aaron kah Hur k8weetomukk88wog; howan ohtunk pishishâonk nah peyaónonch.
24.15 Kah Moses kuhkuhqueu en wadchúut, kah mahtokqs wunohkukómun wadchu.
24.16 Kah wussohsumóonk Jehovah ohteau wadchúut Sinai, kah mahtokqs wunnúhkukkomun nequtta tahshikquinnu: kah nesausuk audtashikquinogkok, weekomau Moses wutch nashaúwe mahtokqsut.
24.17 Kah naumunat wussohsumóonk Jehovah ogqunneungquodt mahchekussuwáe n8táut, ut kodtuhkôe wadchúut, ut wuskesuk8óont wunnaumonuh Israel.
24.18 Kah Moses petutteau en nashaúwe mahtokqsut, kah kuhkuhqueu en wadchúut, kah Moses na wuttapen wadchuut yauunchage kesukodáe, kah yauunchage nukonáe.
25.1 KAh Jehovah ken8nau Mosesoh, n8wau,
25.2 Ken8s wunnaumonuh Israel, kah paudtaihettich mag8onk, nish$noh wosketomp wuttah8wae weekontamwáe maguk, neemunwanshek ummag8onk.
25.3 Kah yeu mag8onk neemunnumwanshók; gold kah silver, kah brasse.
25.4 Kah 8nôônag, kah purple, kah mosquog, kah wanegik wompónak, kah goatsu weshaganash.
25.5 Wuskoshumwe ohk8nunk msquádsu, kah Badjeade ohk8nunk, kah shittim mehtug.
25.6 Pumme wutch wequananteg, spices, wutch susséqueáe pumme, kah wutch qussáhtham8onk weetemunkquokish spices.
25.7 Onyx hassunash, kah qussukquanash woh ponamunash ut ephod, kah mohpanágunit ahhohtag.
25.8 Kah nag ayimaihettich páhtikkomuk, kah n8weetomóog.
25.9 Neaúnag wame nish kohk8tomaúunónish: neaunak páhtekomukque ne nan aunak kah neaunak wame wutauwohteaongash ne nan aunak, ne kuttinteauunneau.
25.10 Kah nag pish ayimwog shittime mahtugque Ark, neese ishquonogkod kah ne pôhshi, nesáhteag, kah nequt ishquonogkod, kah pôhshi ne anôhquekishkag, kah nequt ishquonogkod kah ne pôhshi, ne an8hqueu spongok.
25.11 Kah pish kutogquodtùmun nashpe páhke gold, anomut kah woskeche, pih kutogquontumun: kah pish kutáyimwontamun golde chetuhquab waéenu.
25.12 Kah pish k8napáshadtoh yauúnash wehwéinnompôsikish gold, kah nish pish kupponamunash yauudt naiwiyeuut, kah neenash pish wehwéinnompôsikish ohtaash yóaeu, kah neenash wehweinnomposikish yau wonk ogkomáe.
25.13 Kah pish kutáyim sittime mahtugkque qunnúhtugquash, onk pish kutogquodtúmunash gold.
25.14 Kah pish kuppetouunash qunnuhtugquash wehweinnompásik, aéhtaeu Arkut, nashpe kenunnumúnat Ark.
25.15 Ut wehwéinnomposuut, pish ohtaash qunnúhtugquash, matta ne pish wutch amaunum8un.
25.16 Onk pish kuppétau Arkut, wauwàonk ne pish anumauun.
25.17 Kah pish kutayimun ó[b]uhquáeu wutappúonk monáneteaonk wanegik gold: neesishquonogkod, kah ne pôhshai nesahteag, kah nequtishquonogkod, kah pôhshai ne an8queu kishkag.
25.18 Kah pish kutayeu neesuog golde cherubimsog, ne sohquetahhamuk pish kutayeuóog nag, aèetae neeswe sahteag òbuhquàeu wutappúonk monaneteaonk.
25.19 Kah ayish pasuk cherub yôae neesohteag, kah wonk pasuk cherub na wonk sohteag ôbuhquáeu wutappuonk monaneteáog, pish kutàyimúmw8 cherubimsash aétaeu nesahteag.
25.20 Kah cherubimsog pish summágunóog wunnuppawhunóuh qunúhqueu, puttaghumohettich wunnuppawhunóuh ut waapen penwohtáeu monaneteae apuonk, kah pish wóadtúhquogkompoog, unnogque in petwohtáeu monaneteae appuonganit, wuskesuk8ash cherubimsog pish ohtáash.
25.21 Kah pish kupponam obuhquáeu monaneteaonk wutappuonk waábe Arkut: kah ut Arkut pish kuppétoh wauwáonk ne pish áninnumauon.
25.22 Onk na kuttit nogushkauunun, kah na kuttit kéket8hkauunun, wutch waábe petwohtáeu monaneteae appuonganit, wutch nashaúwe neesuog cherubimsog, neg apitcheg waábe wauwáonkane Ark, wame nish ánonn8nonish en wunnaumonat Israel.
25.23 Kah pish kutayim shittimwe mahtugque table, neese ishquonogkod nesáhteag, kah nequt ishquonogkod, ne an8que kishkag, kah nequt ishquogkod kah ne pôhshi nesohkunkquok.
25.24 Kah pish kutogquodtumun wanegik gold, kah pish kutayim golde chétuhquab waéeneu.
25.25 Kah pish kutayim noh asétohtag menutcheganit an8que kishkag waeenu kah pish kutayim gold chétuhquab ne noh asétohtag wéenu.
25.26 Kah pish kutáyimwóntamun yauùnash golde wahweenompôsikish, kah pish kupponamùnash yaúut naiàg, ut yaúukkontâag.
25.27 Piùhsuke ne noh asétohtag, ne pish ohteau woh w[è]enompôsikish, ne ohtag qunnuhtugquash wutch kenunnumúnat table.
25.28 Kah pish kutayim shittimwe mahtugque qunuúhtugquash, kah pish kutogquodtumunash gold: kah table pish nashpe kenunnumun.
25.29 Kah pish kutayim 8wunnonganash, kah 8tattamwaeéch8ash, kah onkwussuonganash, kah upbowlesash, nish woh onkwhôsikish, pish kutayimùnash nashpe wunegik gold.
25.30 Kah pish kupponam tableut kukkinnesúe petukqunnegash anaquabeh nagwutteàeu.
25.31 Kah pish kutayim ohhohtag wequànantag wanegik gold: sohsohquetahâusik pish ayimun wequananteg ohhóhtag: ukkéhche neepateg, 8tugqunnumash, adaht8chag, ut puttúkqu[o]g, kah uppishôónash, pish pasukqunnú8.
25.32 Kah nequtta adtahshittugqunàgish nish$noh wachégugish: nishwud$tuhquonogod wonk wutchégunash yoâeu, kah wonk nishwud$tuhqunogodtash ohhohtag wequananteg ogkomaeu.
25.33 Swinash oht8chagish unnéhteaunash neáne almondsut, nequt utt8hqunnaoúut, patukqug, kah uppéshau, kah nishwinash aht8chagish unehteaunash ne[a]ne almondsut, ne wonk wadohtuhqúnogok, patukqug kah uppéshau: neáne nequtta tahshontugqunogodtash, nish wôm8ugish wutch ohhohtag wequanantg.
25.34 Kah ut ahhogtag wequananteg yauúnash oht8chagish unnehteaunash ne[á]ne almondsut, upputtugquiyeumash, kah uppéshaonash.
25.35 Kah na pish ohteau patugquag, agwe wunneesontuhqùnugodt8mut, kah patugquag agwe wunneesontugqúnnagodt8mut, ut nequtta tahshontugqúnogodtut nish wadchegugish ahhohtag wequananteg.
25.36 Uppúttugquiyeúm8ash, kah ne adtahshantagquinugok pish pasukquinnú8ash, wame nont pasuk sosukquèithamuk wanegik gold.
25.37 Kah pish kutayim nesausuk tahshinash wul-lampsash: noh pish ushpunum wul-lampsash, onk pish wóhsumwáhteau piúhsuke woskéche.
25.38 Kah ukqúnnuttuhhégash kah wunnushquttoóhquttongash wanégik gold.
25.39 Pasuk talent wanegik gold pish wutayimun, kah wame wutauwóhteaongash.
25.40 Kah naish kittinteauunat neáne ogkinneiontamuk, kohk8tomaúunumukupash ut wadchùut.
26.1 ONk pish kutayim pummùwuttauwáekomuk piogquodtash onkwhonkanash wunne tut[t]uppunnáe hashabpónuk, kah 8noi kah purple, kah msquômp8we, cherubimsog wutáyuwaonk waussinit, pish kutáyuwoóog.
26.2 Nesáhteadt pasuk onkwhonk, neesneéchag kah swôsuk tashishquonogkod, kah ne an8que kishkag yauisquonogqussu pasuk onkwheg, pasuk nont quttuhwheg wame onkwhonganash.
26.3 Napanna tahshinash onkwhonganash pish wáadchishaash, kah wonk napanna tahshinash wáadchishaash.
26.4 Kah pish kutayim wutt8nash à8nôagish ut óhquáe onkwhonganit, énnomáhsu wussád, adt wâádjishunk, kah ne wonk pish kuttinteaúun wus ut onkwhonganit nohhohtôeu adt wâdjishunk.
26.5 Napanna tahshinchágadtash wutt8nash pish kutayim pasuk onkwhonk, kah napanna tahshinchagadtash wutt8nash pish kutayim ut wussadt onkwhonk, noh nahohtôeu adt wâadjishunk, wutt8nash uppiuhsukóhtaj.
26.6 Kah pish kutayim napanna tahshinchagadtash golde sohsagkinnittùm8ugash, kah pish k8wáadjishadtoh onkwhonganash, nashpe sahsohsagkinittùm8ugish, onk pish pasuk pummuwuttauwáeu komuk.
26.7 Kah pish kutayim onkwhonkanash goatsesháganash, wutche óbohquáonk ut wáabesu pummuwuttauwáeu komukqut: nabo nequt onkwhonganash, pish kutayimunash.
26.8 Nesahteag pasuk onkwhonk, shwinchag ishquonogkod, kah nean8que kishkâg, yau ishquonogkod, pasuk onkwhonk, pasuk nont quttuhwheg nabo nógquttúwutcheg onkwhonganog.
26.9 Onk pish k8wâadjishun napanna tahsuog onkwhonganog chippeu, kah wonk nequtta tahsuog onkwhonganog chippeu, kah pish kuppiskin nequtta adtasuit onkwhonk waj kutchishunk obuhquaonk.
26.10 Kah pish kutayim napanna tahshinchagadtash wutt8nash, ut wuassád pasuk onkwhonk ongkouwe ut wâadjishonk, kah napanna tahshinchagadtash wutt8nash wussàd nahohtôeu adt wâadhishonk.
26.11 Kah pish kutayim napanna tahshinchagadtash brasse, sahsagkinuttùm8ugish, kah pish kupponam sahsagkinuttum8ugish ut wutt8nuhtu, onk pish keanúnnum ohpohqueg, onk pish pasukquinnú8.
26.12 Kah noh asqshont ánuwushont onkwonganog ne obuhquôsik, pish quoshquechin et$uhquàe pummuwuttauwáeu kommuk.
26.13 Onk nequt ishquonogkod, wutúhshin, kah nequt ishquonogkod áonkôe ne asqshunk nesáhteahettit onkwhonganog obuhquaonk, pish quoshquéchin wutche yôáe pummuwuttauwáe komuk, wutúhsh wutch kah aongkouwe yeanusháit.
26.14 Kah pish kutayim obuhquos wutch obuhquaonk nompashimwe óhk8nunk squodsôsuog, kah obuhquaonk ohk8mi badgers ut waábe.
26.15 Kah pish kutayim pahs8nogquash, wutch pummuwuttauwàe komuk, shittim wôhtuk, neepattáash.
26.16 Piukishquonogkod nesáhteag pahs8nog, kah nequtishquonogkod kah p[ó]hshi ne an8que kishkag pasuk pahs8nog.
26.17 Neesunash tenónsash pasuk pasikoshk papiusukohtáut: ne pish kuttinteaúun wame pahs8nogque pummùwuttauwaekomuk
26.18 Kah pish kutayim pasikoshquash pummuwuttauwaekomukqut, neesnehchagadtash pahs8nogquash sowaniyeu wutche sowaniyeu.
26.19 Kah yauunchage silvee mortises pish kutayim ut agwu neesneechagokish pahs8nogquash, neesinnash mortisash, wutche neeswe wuttenontsash, kah neesinash mortisash ut agwu onkatog pahs8nogqut, wutche neeswe wutteontsash.
26.20 Kah nahohtôeu wutch yôaeu pummúwuttauwáe komuk, wutch nannúmiyeu, neesneechagkodtash pahs8nogquash.
26.21 Kah yauunchag silvere ummortisash, neesunash mortisash agwe pasuk pos8nogqut, kah neesinash mortisash agwe onkatuk pahs8nog.
26.22 Kah unogqueu kehtahhanniyeu pummuwuttauwáe kommuk, pish kutayim nequtta tahshinash pahs8nogquash.
26.23 Kah neenash pahs8nogquash pish kutayim, ut náag pummuwuttanwáe komuk, yôaeu wutchu.
26.24 Kah pish netátupe ôshittahshunk ut agwu, kah wonk pish wunne ôshittahshaash ut uppuhkukqut, ut pasukque weenompâsik, ne pish tatuppe aúnag, nish pish neesit naiag.
26.25 Kah nash pish shwosuk tahshinash pasikóshquaash kah silvere ummortisash, nabo nequtta tahshinash mortisash, neesinash mortisash agwu pasuk pas8nog, kah neesinash mortisash agwu onkatuk pas8nog.
26.26 Kah pish kutayim shittimwe mahtugque qunnúhtugquash, napanna tahshinash wutch pasikoshquash wutch yôaeu pummuwuttauwàe kommuk.
26.27 Kah napanna tahshinash q[n]nnúhtugquash, wutche pasikoshkash nahohtôeu yôaeu pummuwuttauwáe kommuk: kah napanna tahshinash qunnúhtugquash wutche pasikoshquash yôaeu pummuwuttauwáe kommuk, wutche na neeswu yôaeu kehtohhanàeu.
26.28 Kah nashauwe qunnuhtug ut nôeu pahs8nogqut, missúhkóadtum8ash aéhtaeu wutch.
26.29 Kah pish kutogquodtum pahs8nogquash gold, kah 8wehweénompasikom8ash pish kutayim gold, ne woh ôhtag qunnùhtugquash, kah pish kutogquodtum qunnúhtugquash gold.
26.30 Onk pish k8nongkinum pummuwuttauwáe kommuk, neaúnag pâuhsuke, kohk8tomaúunúmukup ut wadchúut.
26.31 Onk pish kutayim adt[n]ikkeg 8nôag purple kah mishkompowe, kah wame tuttuppunausit hashapónak, wutanakausuonk nohtontunk, pish wutayimunash cherubimsash.
26.32 Onk pish k8wôohshadtauun yauunit shittimwe mahtugque neepattunkquonkanit, ogquodtumunash gold, sahsogkittik gold, ut yauunash silvere mortisash.
26.33 Onk pish kutogk8chum adtnikkeg ut agwe sohsogittik, onk na pish kuppadtauun anòme adtnikheganit, wauwaonkane Ark: kah adtnikheg pish kutchippunnum[ú]nkou wunneetupanatamwe kommuk: kah nukkome wunneetupanatamwe kommuk.
26.34 Kah pish kupponam petwohtaeu monaneteae appuonk ut woskeche wauwáonkane Ark, ut nukkone wunneetupanatamwe kommukqut.
26.35 Kah pish kupponam table poquadchiyeu adtnikheganit, kah ohhahtag wequenanteg paúhsuke table$ut, sowanaieu, kah table pish kupponum nanúmiyeu wutche.
26.36 Kah pish kutayeu wohwoóhshunk onkwhonk wutche wetue squoant ônói, purple, kah misquomp8hosik, & wunne tuttuppunáe hashabponag, wutanakausuonk waénnequoantuhsuénin.
26.37 Kah pish kutayim wohwooshunt onkwhonk napanna tahshinash shittimwe neepatunkanash: kah kutogquodtumunash gold, sohsogittikeu gold, kah pish nag k8nuppáhshadtauóog napanna tashinash brasse mortiseash
27.1 KAh pish kutayim shittimwe mahtugque[-]Altar, napanna tahshishquonogkod nesáhteag, kah napanna tahshishquonogkod negoshkag, yauut sauwásu pish altar, kah nishweishquonogkod ne an8hque spohtag.
27.2 Onk pish k8taskonuhkontamun neadt yauwe náyag, kah ne nán pish wutaskonnùm8 kah pish kutogquodtumun brasse.
27.3 Kah pish kutayim uppúkqueéchumash, kah wutéhetúmukomash pukque, ah 8wunnonganash, kah 8weyause 8hquoanash, kah wutahattannéshinneamukóàh n8taut, wame wutauwohteaonash, pish kutayimunash wompohshag.
27.4 Kah pish kutáyimwontamun hashabanakausuonkane wompuhshage papoquag, kah pish kutayimwontam hashab, yauunash wompóhshagwe wohwaeíyoágish yauut wunnáyágomash,
27.5 Onk pish kuppetaun Altarut ut agwu, kha hashab pish appu nashauwe Altarut
27.6 Kah pish kutayimwontam Altar qunuhtugquash shittimwe muhtugque qunuhtugquash, kah pish kutogquodtumunash wompóhshog.
27.7 Kah qunnuhtugquash pish pétauwunash w[ó]hwaeiyôagut, kah qunnuhtugquash aeíhtaeu wutohtaash Altar, nashpe tohshinnumunat.
27.8 Puhpuhki wutch pahs8nogquash pish kutayim neane kuhk8tomungqueop ut wadchuut, ne pish kuttinteauun.
27.9 Kah pish kutayim wutchippuneutunkane pummuwuttauwaekommuk sowaniyeuéiyeu, Tapistry ahhogk8tik wutch chippinneutunk, wáne tuttuppunaúsik hashabp[ó]nak, nequt pasuk8ishquonogkod nesâhteag yôáeu.
27.10 Kah wunneepatunkquongash neesnehchagkodash, kah ummortisumash neesnehchagadtash wompúhshag, 8hquóanum88ash nepattunkquonkanog, kah silvere ukkuhkepenungan88ash.
27.11 Kah netátuppe wonk nanumáyeuwutch nesáhteag, Tapestry ohhogk8tik nequt pasuk8é sahteau: kah wunneepattunkquonkanoh neesnehchagkodoh, kah ummortisum88ash neesnehchagkodtash wompuhshogq, 8hquoan88ash neepattunkquonganog kah silvere ukukkepenungan88ash.
27.12 Kah ne an8hqueu kishkag chippinneutunk wutcheksúiyeu, Tapestry óhhogk8tik, napánna tahshinchagishquonogkod, wunneepattunkquongash piukquodtash kah ummortisumash piukqutash.
27.13 Kah ne an8hque kishkag chippinnútunk wutchepwóiyeu napanna tahshinchagishquonogkod.
27.14 Kah nabo napanna tashishquonogod[-]Tapestry ohhogk8tik yoàeu wutche wunnepattunkquonkash shwinash, kah ummortisumash shwinash.
27.15 Kah wutch nahohtôeu yôâeu, nabonapanna tashishquonogkod, Tapestry ohhogk8tik, wuñeepattunkquonkanash shwinash, kah ummortisumash shwinash.
27.16 Kah wutch 8squontamut chippinneutunk, ohhogk8tik neesneechag isquonogkod, 8nôi, purple masquomp8ohhosik, kah wunne$tuttuppunáe hashabpónag, wutanakausuonk wanequontuhsuaén: wunneepattunkquongash yauunash, kah ummortisumash yauunash.
27.17 Wame nepattunkquonkash waéénu chippinnutunganit silvere kuhkepesuash, silvere 8hquoan88ash, kah ummortisumash wompuhshag.
27.18 Nesáhteag chippinneutunk nequt pasuk8é ishquonogkod, kah ne an8hqueu kishkag napanna tahshincag napanna tahshinchag, kah ne an8hque spohtag napanna tahshishquonogkod, wane tuttuppunâusik hashabpónak, kah ummortisumash wompuhshag.
27.19 Wame wutauwohteaongash pummuwuttauwáekomuk, wutch waússumuwáonk, wame ukkinnunkwhonganash, kah wame ukki[nnn]ukwhonganash chippinnútunk wompuhshag.
27.20 Onk pish kuttinnóneau wunnaumonuh Israel, kittinnumunkqunáout pahke olive pummee, sukquéhthamunat wutche wequananteg, onk woh wuttispunnumwáhteaun wequananteg nagwutteaeu.
27.21 Ut mukkinnéongane pummuwuttauwáekomukqut, poquadchiyeu adtnikhonganit, ne anaquohtag wauwaonk, Aaron kah wunnaumonuh pish 8nteauunneau; wutch wunnonkquáe noh pajeh mohtománit, onaquabit Jehovah, kuhk8wáonk micheme en wutontseongan8out wutche wunnaumon[n]h Israel.
28.1 KAH ken, pas8tsash kuhhogkat Aaron keemat kah weeche wunnaumonuh, wutch kenugke wunnaumônuh Israel, onk woh n8wawussúmuk sephám8wae aninnohsuenùunneat Aaron, Nadab kah Ab[i]u, Eleazer, kah Ithamar, wunnaumonuh Aaron.
28.2 Kah pish kutáyim wunneetupánatamwe hogk8ongash, wutche Aaron kemat, wutche quttiànatúonk, kah wanégik sohsumóonk.
28.3 Kah ken, ken8s wame w[á?]ántâmwútteahóncheg, howanig nómwohtauôog waantamwáhukqutcheg nashauanitto, kah ayimohettich wuthogk8ongash Aaron, onk woh nah 8neetupanatámwáheóuh, onk woh n8wáwussumuk sepham8wáe aninnohsuenúunneat.
28.4 Kah yeush hogk8ongash pish ayimohetticheh, mohpanagunit ahhóhtag, kah muttûkit ahhohtag, kah petwhoshqushaonk, kah hogk8onk muskesukqut unnehteaùsu, kah uppúhkukqut ahhohtag, kah puttukquobpis: kah pish ayimauwáog wunneetupanatamwe hogk8ongash, wutche Aaron kemat, kah wutche wunnaumonuh, onk woh n8wawussumuk sephám8wáe aninnohsuenúunneát.
28.5 Kah pish neemunumwog gold, kah 8nôag, kah purple, kah masquómp8uhhaúsik, kah wanegik hashabpónak.
28.6 Kah pish ayimwog muttugkit ahhóhtag, gold 8nóag, kah purple, masquomp8uhhâùsik, kah wane tuttúpunaúsik hashabpónag wuttussinnuwonk noh nohtoútunk.
28.7 Pish neesinneáig muttúgkit ahhóhtagish pish montogquóhtaash ut áu8hqúáeu, kah pish montogquóhtaeu:
28.8 Kah wanégik upputtugquôbussinne muttugkit ahhohtag, ne noh ohtag, ne pish tatupeyeú8, neanteómuk, gold 8nôag, purple, kah mushquomp8uhhaúsik, kah wáne tuttuppunaúsik hashabpónag.
28.9 Onk pish keneemunum neesinish onyx hussunash, onk ne pish kuttit kogkohkussúmun 8weuongan88ash wunnaumonuh Israel.
28.10 Nequtta tahshinash 8wesuongan88ash ut pasuk qussukquanit, kah 8wesuongann8oash nequtta tahshinash onkatoganash, ut nahohtôeu qussukquanit, neont8che neekhettit.
28.11 Wutanakausuonk kogkohkussumwáen hassun, kogkohkussumm8ongash ogqunneunkquttash, kogkohkussumowonganu kuhkinneasuonganit, pish kukkogkohkussum neesunash qussukqunash, nashpeu 8wesuongan88ash w[n]nnaumonuh Israel, pish qunnúpohtáash wutt8nnúm8 gold pish kutáyimunash.
28.12 Kah pish kupponamunash neesunash qussukquanash, wuttugkit mattugkit ahhohtag, mehquantamóe hassunash, wutche wunnaumonuh Israel: kah Aaron pish nayyeúwuttam 8wesuongan88ash anaquabit Jehovah, ut na neeswu wuttugkeit, wutch mequoantamóonk.
28.13 Kah pish kutáyim golde wutt8nash.
28.14 Kah neesinash wanégik golde sóhsohságkinnetum8ugish, ut 8hquáe pish kutáyimunash, pémushqunnumwáe anakaúsuonk, kah pish kukkishpunoh pémushqunnumwáe sohsohságkinnittum8ugkish ut wutt8nut.
28.15 Kah pish kutáyim mohpanágunit ahhohtag wussittumáonk, wutussinnúonk noh nohtontunk, ne pish kuttinteauun neaunteásik muttugkit ahhohtag, gold, 8[n]ôag, purple, masquomp8uhhaúsik, kah wane uttuppunausik hashabpónagk, pish kutáyim.
28.16 Pish yauwudt ussauwái, pishkinaúsu, nequt omskinaùsu nesáhteag, kah nequt omskinausu ne an8hqueu kishkag.
28.17 Kah pish kutáttamwohtauun, tattamwohtauwáe hassunash, yaúompâsuash qussukquanash, nequt pomompâsu, Sardius, Topaz, kah Carbuncle, yeu negonompasik.
28.18 Nahohtôeu ompasik, Emeraud, Saphyr, kah Diamond.
28.19 Nashwompâsik, Ligure, Agat, kah Amethyst.
28.20 Kah yauompôsik, Beryl, Onyx, kah Jasper, pish kutattamwóhtauash gold, ut tattamwôhtauonganit.
28.21 Kah qussukquonéhtu pish ohtáash 8wesuongan88ash wunnaumonuh Israel, nabo neenash neásoweshettit, ogqunneongquadtash kuhkussum8ongash kuhkinneasuonganit, ne ussoweshettit neaúnag nabo wunneése chippan8ongan8.
28.22 Kah pish kutáyimwontam mohponagunit ahhohtag sohsohsogkinnittúm8ugish, ut uhquaeu, pepémsqunnumwu usseonk, wanègik gold.
28.23 Onk pish kutáyimwontam mohpanágunit ahhohtag, neesunash wohwaéoágish gold: kah pish kupponamunash neesunash wohwaeyóagish, auóhquaeu mohpanágunit [a]hhohtag.
28.24 Kah pish kuppétoh pepemsqunâsikish neesunash, neesinnú8gish wohwayéoágish, ut auóhquaeu mohpanágunit ahhohtag.
28.25 Kah na wonk neese 8hquohtogquosh neesunash pepemsqunâsikish, pish kukkishpunninash, neesunnú8gish wutt8nash, onk pish kukkishpunnunash ut wuttugkit muttugkit ahhohtag mohpanáguniyeu.
28.26 Onk pish kutáyim neesunash gold wohwayéoágish, onk pish kupponamunash auohquáeu mohpanágunit ohohtag ut 8hquáeu, anomut wutch mohpannágunit ohohtag anomaieu.
28.27 Onk pish kutáyim, nesunash gold wóhwayéógish, onk pish kupponamunash aéhtaeu wuttogik muttugit ohtag, anomieu, mohpanágunieu, piûssuke adt wâadjishunk, waábesu wanegik upputtukquobus muttugkit ahhóhtag.
28.28 Kah pish keneepunóog mohpanágunit ahhohtag, nashpe 8wóhwayeóámukónash en 8wòhwayeoamukomut muttugkit ahhohtag, 8n8ag kenómpis, waabésu wanegik upputtukquobus muttugkit ahhohtag, onk woh mo n8chumwohtáno mohpanágunit ahhohtag wutch muttugkit ahhohtag.
28.29 Kah Aaron pish nayeutam 8wesuongan88ash wunnaumonuh Israel, ut mohpanágunit ahhohtag wusittumóonk, woskeche wuttáhhut petutteadt wunneetupánatamwe kommukqut, wutche mehquoantamóonk anaquabit Jehovah nagwutteáeu.
28.30 Kah upponum ut Mohpanágunit ohtag wussittumóonk, Urim kah Thumim: kah nish pish ohtáash paûhsuke wuttahhut Aaron petutteaadt ut anaquabit Jehovah, & Aaron pish nayeútam wussittumòonk wuñaumonuh Israel ut wuttahhut anaquabit Jehovah micheme.
28.31 Kah pish kutáyim uppétusquosháonk muttugkit ohtag wame 8noái.
28.32 Onk pish pukqui ut wohkumiyeu, ut nashaúwe: pish péhchikkôsu waeenu, ne póquag, m8nákenehteáe anakausuonk, onatuh wonogq mussittuppukanit ohtag, onk woh mat tannogkusháno.
28.33 Kah pish kutáyim nesákshunk agwe, pomgranats 8nôi, purple, kah msquómp8ahaúsu, [u]esákshunk agwe, waéénu: kah golde k8k8kinogsog, nah nashauwe, waeénu.
28.34 Golde k8k8kinogs, kah pomgranat golde k8k8kinogs, kah pomgranat, agwe petwoshqushaongane nesákshunk waeeneu.
28.35 Onk pish wutògqwhin Aaron, waussummuwónat, kah ne anónt8wag pish n8tamun, petutteadt wunneetupanatamwu anaquabit Jehovah, kah sohhog, onk woh mo nupp8.
28.36 Kah pish kutáyim wohsabpag wanegik gold, kah pish kogkóhkussúmun, onatuh kuhkinneasuongane kogkohkussúm8ongash, WUNNEETUPANATAMOOONK EN JEHOVAHUT.
28.37 Kah pish kupponamun 8nô-onagkenémesit kah pish quénohteau uppúhkukqut ohtag, wuskódtukquieu, uppuhkuhqut ohtag pish ohteau.
28.38 Kah pish ohteau Aaron wushkodtukqut, & Aaron pish naiyeutam wunnishkeneonkqussúongash wunneetupanatamwe teanteáquashinish, wunnaumonuh Israel, nish$noh pahke chippúnnumauahettiche, wame ummag8ongan88ash en ne wúñeetupanátam8onganú88k, kah pish nagwutteóhteau wuskodtukqut, wutch kitteamonteánetúe wussikketeahettúonk anaquabit Jehovah.
28.39 Kah pish kummónagenehteam pâpóquak anakaúsuonk, hogk8wongane wanegik hushabpònag; kah pish kutáyim muppuhkukqut ohtag, wanegik hashabponag, kah pish kutáyim puttukquopis wutanakausuonk wáunnikquontôsit.
28.40 Kah pish kutáyimauóog wunnaumónuh Aaron hogk8wongash, kah pish kutáyimauóog puttugquobpissinash, kah uppuhkukqut ahhohtagish, pish kutáyimauóog, wutche quttianittúonk, kah wanegik sohsumóonk.
28.41 Kah pish kutógquonnónash keemat, kah weeche wunnaumonuh, onk pish nag kussésequnòog, kah kénumwohtaòog wunnutchéganòout, kah k8neetupanatamwáheòog, onk woh n8wòwussumúkquog sephausueaenue áninnòhsuenuuneat.
28.42 Kah pish kutáyimauôog hashabponágenu breeches, onkhumun upposkissúe weyaus; wutch wusségann8wôut, onk yaen mequâut, ne pish ohteau.
28.43 Kah nish pish ohtáash Aaronu kah wunnaumonát, petutteáhettit mukkinneáe weekit, asuh pas8sukaumohettit Altar, waússumuwònat ut wunneetupanatamwu ayeuonganit, onk matta woh naiyeútamòog matcheseonk, kah woh nupp8og: michemeohtáe kuhk8wáonk, wutche nagum kah wunneechanoh nahohtôeu.
29.1 KAh yeu pish ánheadt naghok, wunneetupánatamwáheat, n8wowussúmukqunnaóont sephamwáe wutannohsúenuunneaóont: neemun oxenémes, peissemesit ut herdut, kah neesuog nompóshime sheepsog pahkésitcheg.
29.2 Kah mat séannunnog petukqunneg, kah petukqunnegash mat séannunnógish, túhpenósuash pummeé, kah wafersash mat séanunogish saséqunósiksh: wheate n8khik pish kutáyimunash.
29.3 Kah pish násh kuppétnash pasukquinnu man8tat, kah pish kuppas8che paudtinnáoash, man8tat, kah oxenémes, kah neswe namposhimwe sheepsog.
29.4 Kah Aaron kah wunnaumonuh pish kuppas8che pas8óog, squoantamut mukkineae weekit, kah pish kukkútsumóog nippe.
29.5 Kah pish neemunum hogk8wongash, kah pish kutógquon Aaron hogk8onk, kah uppetwoshqussáonk muttukit ahhohtag, kah muttugkit ahhohtag, kah mohpanágunit ahhohtag, kah pish k8ne puttugquobpun wanégik puttukquobpus ut muttugkit ahhohtag.
29.6 Kah pish kupponum uppuhkukqut ahhohtag, uppuhkukqut, kah pish kukkishpinau wunneetupanatamwe chetuhquab woskeche uppuhkukqut ahhohtag.
29.7 Kah pish keneemunnum seséqunnittuwáe pummee, kah pish kussokanumun uppuhkukqut, kah kusseséqun.
29.8 Kah pish kuppáswe pásou wunnaumonuh, kah pish kuthogqunóog hogk8ongash.
29.9 Kah pish kupputtagkquobinóog puttukquobissinash, (Aaron kah wunnaumonuh) kah pish kukkinneéhpunaúonáoash muppuhkukqut ahhohtagish, kah sephamuáe ánnohtag kuhk8wáonk: kah pish kenumwohtin wunnutcheganit Aaron: kah wunnutchegan8óont wunnaumonuh.
29.10 Kah pish kuppas8che pas8 oxenem anaquohtag mukkinneáe weetu: kah Aaron kah wunnaumonuh pish ponamwog wunnutchegann88ash uppuhkukqut oxenem.
29.11 Kah pish kenush oxenem ut anaquabit Jehovah ut squoantamut mukkinnéae kommukqut.
29.12 Kah pish keneemunum 8squeheonk oxenem, kah pish kupponamun wutaskonit Altar, nashpe kuppuhkukquanitch; kah pish kussoquenem wame 8squéheonk ut agwe Altar.
29.13 Kah pish keneemunum wame wuttinnomésog, kah wonkquenesog waábe wusqunit: kah neeswe wutt8unnussog, kah wees ne noh ohtag, kah nish pish kitchikkossumunash ut Altar.
29.14 Kah 8weyaus oxenem, kah úskon, kah weenan, pish kutchikkossumunash n8táut amáeu tuppuksinn8wonganit: ne matcheseae mag8onk.
29.15 Onk pish keneemun pasuk nompáshime sheeps, kah Aaron kah wunnaumonuh, pish ponamwog wunnutcheganòoash uppuhkukqut nomp[á]shime sheeps.
29.16 Neit pish kenush nompashime sheeps, kah pish keneemunum 8sqheonk, kah pish kusseáhamun wôhkóeu Altarut.
29.17 Kah pish kussukqus nomposhim en wutchippiyeumut, kah pish kukkútshitoh wuttinnomhog, kah wuhkontash, onk nish pish môe kupponamunash s8kqusausikis kah uppuhkuk.
29.18 Kah pish kutchikkos wame nomposhim ut Altarut, ne chikohtáe sephausuonk en Jehovah$ut: ne anwôshinnóe weetemongquok, n8táe mag8onk en Jehovah$ut.
29.19 Onk pish keneemun onkátog nomposhim, kah Aaron kah wunnaumonuh pish ponamwog wunnutcheganòoash uppuhkukqut nomposhim.
29.20 Kah pish kenush nomposhim, kah neemunush nawhutch 8sqheonk, kah pish kupponamun woskéche wuttinnohkôe wuttauogqut Aaron: kah woskeche wuttinohkôe wehtauohk8óont wunnaumonuh, kah wuttinohkôe keht8quánitcheg: kah wuttinnohkôe ugkéhtoquasétit, kah pish kusséaôhkon 8sqheonk ut Altarut wôhkôe.
29.21 Kah pish keneemunum nawhutch wsqueheunk ut Altar, kah nawhutch sussequeáe pummee, kah pish kusséauhkon en Aaronut, kah ut wuthogk8unit, kah ut wunnaumonat, kah wunnaumonuh wuthogk8unut weeche nagum: onk nôh pish pahkechippunâu, kah w[n]thogk8unash, kah wunnaumonuh, kah wunnaumonuh wuthogk8unash weeche nagum.
29.22 Kah pish keneemun namposhimwe wees, ukkishkoppéhheonk, kah wees ne unkwhôsik ne wuttinnómhog: kah 8wóhqunnésog waábe wushqunit, kah neesuog wutt8unnussog, kah ne wees ne óht[á]g, kah wuttinnohkôe wuhpegk, newutche noh namposhime numwohshonat.
29.23 Kah pasuk petukqunneg, kah pasuk petukqunneg pummee petukqunneg, kah pasuk wafer: wutch man8taut mat séanúnn8g petukqunneg, ne óhtag anaquabit Jehovah.
29.24 Kah pish kuppónamunash wame wuttinnómunatcheganit Aaron, kah wuttinnòmunutcheganuóut wunnaumonuh, kah nish pish kuppaúpaumunumunash, paupaumunwáe mag8onk anaquabit Jehovah.
29.25 Kah pish nash k8tinnumunash wunnutcheganuòont, kah nash pish chikkóhsumunash ut Altarut, wutche chikkohtáe mag8onk: wutche weetemungqutte anwôhsinóonk anaquabit Jehovah, ne n8táe mag8onk en Jehovahut.
29.26 Onk pish keneemunum namposhime wohpañag numwòhtauuñat wuñutcheganit n$neh wutch Aaron, & paupaúmunash, wutche paupaumanúmwe mag8onk, anaquabit Jehovah: kah ne pish kitchippiyeum.
29.27 Kah pish pahkechippunnum paupaumanúmwu, mag8ongane wohpannog, kah tohshinnumwe mag8ongane wuhpeg, ne pâpaúmunúmuk, kah ne tohshinumuk, nahwhutch nomposhim numwóhshit, kah neh wutch Aaron, kah neh wutch wunnaumonuh.
29.28 Kah ne pish wuttáihe Aaron kah wunnaumonuh, nashpe micheme kuhk8wáonk, wutch wunnaumonat Israel: newutche ne tohshinnumwe mag8onk: & ne pish wuttohshinnúmwe mag8ongan8 wunnaumonuh Israel: noh wutche sephám8ongash nish wunnóhteáe mag8ongash, nish wuttóhshinnumwe mag8onganooash en Jehovahut.
29.29 Kah wunneetupánatamwe hogk8ongash, nish óhtunkish Aaron, nish pish nahohtôeu wunnaumónuh, nish ut susséqunnónaôút, kah numwohtauónat nish ut;
29.30 Nesausuk tahshikqunne, noh sephámwáenúut nompeu wunnaumonuh, pish wutógqunneash: petutteadt mukkinneáe komukqut, waussúmmúadt ut wunneetupanatámwe ayeuonganit.
29.31 Kah pish keneemun nomposhimwe numwohshit, kah pish kutaúwohpáhham 8weyaus wunneetupánatamwe weetuòmut.
29.32 Kah Aaron kah wunnaumonuh, pish meechwog namposhime weyaus, kah petukqunnunk ne ohtag man8taut, ut squontamut mukinneáe komukqut.
29.33 Kah yeush pish ummeechinnáoash, nashpe ayimugkup wussissháonk, numwohtinat, wunnutchegan8óont, nag páhke chippunnónat, kah matta pish penuwot ummeechuun, newutche nish pahke chippunnumúnash.
29.34 Kah ashquéhteamuk weyaúse numwohtaumuk, kah nawutche petukqunneg, en mohtompanit: neit pish kutchikkohsúmun ne ashqueteámuk, ut n8taut, matta pish meech8un, newutche páhke chippunnumun.
29.35 Kah pish yeu kuttinheun Aaron, kah wunnaumonuh, wame ánonn8nun: nesausuk tahshikquinnu, pish kenumwóhtou wunnutchégan8out.
29.36 Kah pish kukquôquóshun, asekesukokish ox, matcheseáe mag8onk, wutch wussisshaongash: kah pish kuppáhketeau Altar, ayimwóntaman wussisshaonk, kah pish kussusséqunnúmun kuppáhke chippúnnumúnat.
29.37 Nesausuk tahshikquinne pish kutáyim wussissháonk wutch Altar, kah kuppahke chippunnumun: kah ne Altar pish nukkóme wunneetupanatamweyéu8: nish$noh mussisshin Altarut, pish wunneetupánatam8wongan88.
29.38 Kah yeu pish quaquáshwunnúman ut Altarut, neesuog sheepsemésog nequt kodtumwóhkogig, asekesukokish nagwutteáe.
29.39 Pasuk sheepsem pish kukquôquoshwun nompoàeu, kah onkatok sheepsem pish kukquôquoshwun, nashaúwe adt neesit wunnonk88k.
29.40 Kah piogque chippag n8kheg, kenúkunôsu yauwe chippag Hinne sogquehtuhhausik pumme: kah wuttattam8e mag8onk yauwe chippag hinne wine, wutche pasuk sheep.
29.41 Kah onkatuk sheepsem pish kukquaquoshwun ut nashauwe ut neesinnú8g wunnonk8ash neàunag meetsúe mag8onk nompoáeu, kah neaunag wuttattamóe mag8onk, ne pish kuttinteaúun, wutche anwóhsinòe weetemungquok, n8táe mag8onk en Jehovahut.
29.42 Ne nagwutteáe chikkohteàe mag8onk, pannuppe kutontseonganóut, ut squontamut mukkinneáe komukqut, anaquabit Jehovah uttoh adt nammehhen, onk woh kukkinn8nsh na ut.
29.43 Kah ne nuttit nogkúshkauóneau wunnaumonuh Israe, kah noh pish pahke chippunnau nashpeu nussóhsumôonk.
29.44 Kah pish nuppáhke chippunnum mukkinneáe kommuk kah Altar, kah Aaron kah wunnaumonuh nuppahkechippunóog, onk woh nusséphamunkquog, sephamwàe annohsuenúunneáut.
29.45 Kah n8wétom wunnaumonuh Israel, kah nen um-Manitt8m8oh.
29.46 Kah nag pish wahteauoh neen Jehovah um-Manitt8m8oh, nah wussóhh8wunukk8ópuh, wutch ohkeit Egypt, onk woh n8weetomáog: nen Jehovah um-Manitt8m8oh.
30.1 KAh pish kutáyim Altar weetemungwuk pukut, shittime mahtug pish kutayim.
30.2 Nequt ishquonogkod pish nesahteag, kah nequt ishquonogkod negoshkag, pish yauut nái, kah nees ishquonogkod nekôdtunkquog pish wutashkonoh ne nan nómpe.
30.3 Kah pish kutogquodtúmun wanègik gold, woskeche kah wôhkôeu waéénu, kah pish kutàyimwontamun golde chétuhquab waéénu.
30.4 Kah neesinash golde wóhwaéoagish pish kutáyimwontamun ut agwe wutchetuhquabeit, kishke neesinash wunnáiyeumash, ut aeétaeu pish kuttit ayimunash, kah nish pish ohteau qunnóhtugquash nashpe kenunnumunnat.
30.5 Kah pish kutáyim shittimóhtugque qunnóh[n]tugquash, kah pish kut[o]gquodtumunash gold.
30.6 Kah pish kupponumun anaquohtag adchikheg, ne ohtag kishke wauwáongane Arke, anaquohtag abuhquôsik monaneteàongane appúonk, ne ohtag waábe wanwaonganit, uttôh ut namehhen.
30.7 Kah Aaron pish chikohsum weetemungwu pukut, weetemungwokish spices, âsenompóhkish, wunnehteunk wequananteg[u]nash, pish wutchikkohsúmun.
30.8 Kah Aaron wequanànuk wequanantegash, ut nashaúwe adt neesit wunnongk88k pish wutchikkohsumun: micheme weetemunge pukut ut anaquabit Jehovah, pannuppe kuppometeonganóut.
30.9 Sephamóhteog neit penowe weetemunge pukut, asuh chikohtáe sephaúsuongash, asuh meetsuáe seph[á]usuongash: kah wuttattamwáe sephausuongash na ut sokanumwóhteog.
30.10 Kah Aaron pish ayim wussisshàonk neadt wutáskonumm8uk, pasukqut nishnoh kodtum8: nashpe wushquéheonk, matcheseongane sephausuonk wutche wussishàonk: pasukqut nish$noh kodtum8, pish ayim wussisháonk noh ut, pannuppe kuppometeongash, ne nukkóme wunneetupanatamweyeu8 en Jehovah$ut.
30.11 Kah Jehovah ken8nau Mosesoh, n8wau,
30.12 Ogkeémat wunnaumonuh Israel, neg woh agkémutcheg, neit pish nish$noh pasuk mán8hwháonk ukkéteahogkóunoh, aninnumaúau Jehovah: ogkeemat nagoh.
30.13 Yeu pish wuttin máguneau, nish$noh ukkénukushou noh agkémutcheh, paûshe shekel, neadtahshik wunneetupanatamwe komukque shekel: pasuk shekel neesn[é]hchagu gerahsyeu8, paúshe shekel pish tahshinnúmwe mag8onk en Jehovah.
30.14 Nish$noh ukkénukúshan neh agkémutcheh wutch neesneecháge kodtumwohkog, kah pummeu: noh pish magou tohshinúmwe mag8onk en Jehovahut.
30.15 Weenaétu matta pish ánue mágou, kah matchéku matta pish ohguhse magou, webe paushe Shekle, mág8og tohshinnumwe mag8onk en Jehovah? ayimunat wussisshaonk wutch kukketeahogk8unn8oog.
30.16 Kah pish keneemunnum silver wutch wussissháonk wunnaumónuh Israel, kah pish kummágun wutch waússumuwáonk mukkinéaekomukqut, kah ne pish mehquóntam8onganú8 wutche wunnaumónat Israel anaquabit Jehovah, ayimunat wussissháonk wutch kukkéteahogkón8wóog.
30.17 Kah Jehovah ken8nau Mosesoh, n8wau.
30.18 Wonk pish kutáyim wompohshagqueu áhhut kutchissumúmuk, kah wusseete wompóhshag, ut kutchissumúnneat: kah pish kupponamun nashauwe mukkináe kommukqut kah Altar, kah pish kupponumun nippe.
30.19 Kah Aaron kah wunnaumonuh na wuttit pish kussénitchâneau, kah wussetash,
30.20 Petutteáhettit mukkinéae komukqut, pish kutchissumóog nippe, onk woh mo nupp8og: as[n]h pas8sukkómohettit Alt[à]r, waussumóneat, chikohsumunàt n8táe mag8onk en Jehovahut.
30.21 Kah nag pish kussénitcháog, kah wusseetaóaush, onk woh mat nupp8og, kah ne pish micheme 8kuhk8waonganinneau, nagum kah wunneechanoh pannuppe pemetuongan8óut.
30.22 Kah Jehovah ken8nau Mosesuh, n8wau,
30.23 Ken wonk neemunnumaush, w[à]unnegugish spicesash: pahke myrrhe napanna tahshit pasuk88ash shekelsash, kah weetemungwe Cinamom pôhshe ne tahshe, neesit pasuk88ash, kah napanna tahshinchag: kah weetemungquok Calamus, neesit pasuk88ash kah napanna tahshinchag.
30.24 Kah Cassia, napanna tahshit pasuk88ash, nashpe wutshekelum wunneetupanatamwe kommuk, kah pummeeu olive pasuk Hin.
30.25 Kah pish kutáyim pumme wutch wunneetupanatamwe susséqueunk; wéamuhkinnumwe pumme, weamúhkinnumun neáne wutusseunk wehweamuhkinaúsit: pish pummeyeu8 wunneetupanatamwe susséqueonk.
30.26 Yeu pish kusseséqunnum mukkinneáe komuk; kah wauwáongane Ark.
30.27 Kah table, kah wame auwohteaongash naut, kah wequananteg ahhohtag, kah auwóhteaongash naut.
30.28 Kah weetemunge pukutte Altar: kah chikohtáe sephausuongane Altar, kah wame auwohteaongash na ohtagish, kah ahhut kutchéssumúmuk, kah wusseet.
30.29 Kah nash pish kuppáhke chippunnumúnash, kah nash pish nukkòne wunneetupanatamweyeu8ash: uttôh másusshik pish wunneetupanatamweyeu8.
30.30 Kah pish kusseséqun Aaron kah wunnaumonuh, kah pish kuppahke chippunóog, n8w[ó]wussumukqunnáout sepham8áe aninnohsúenúune[a]t.
30.31 Kah pish kukkinn8n wunnaumonuh Israel n8wash, yeu pish pumme wunneetupanatamwe sesequénat wutche neen, pannuppe kuppometuonganóut.
30.32 Wosketompáe weyausut matta pish sokanum8un, kah neáne weamuhk[í]nnumuk, matta ne kuttatuppéhtea8unneau: wunneetupanatamweyeu8, kah pish wunneetupanatamweyeu8 en kuhhogkaout.
30.33 Howan án weamúhkinuk pummee ne[á]ne, asuh ponamaúont penuwohteuh, noh pish tumméhtahwhâu wutch ummisinninnúmut.
30.34 Kah Jehovah unnau Mosesoh, neemunmunush, weetumongwokish spices, stacte, onycha, kah Galbanum weetemungwokish spices, kah pahke frankincense, pish wame netatuppeyeu8ash.
30.35 Kah pish kutáyim weamuhkinnumwe weetemungwok wutusseonk wehweamúhkinuk, salteu, pahkeu, pahkeu, kah wunneetupanatamwu.
30.36 Kah pish kuttoghúmun kah kussúkquttáhhamun, kah pish kupponamun anaquohtag wauwaonk, ut mukkinneae komukqut, uttôh ut naméhhen: nukkome wunneetupanatam8onganú8.
30.37 Kah weetemunge pukit ne pish ayiman, neáne weamuhkinaúsi, matta pish kutáyimauóneau kuhhogkaôog, pish k8neetupanatam8onganúin en Jehovahut.
30.38 Howan ne nompe a[h]teunk, onk woh munnó[n]tamun, pish tumméhtahwhâu wutch ummissinninnumut.
31.1 KAh Jehovah ken8nau Mosesoh wuttinuh,
31.2 Kusseh; n8wesuongane wehkum, Bezaleel[,] wunnaumonuh Uri, wunnaumonuh Hur, wutch wutchip[á]n8wonganit Judah.
31.3 Kah nunnumwohtau nashaúanittou, wutcheu nuppwôonk, kah wohwohtamóonk, kah waantamóonk, kah wutcheu wame wunanakausuonk.
31.4 Natwontamunat waantamwanakaúsuongash: golde ussinauwonk kah silvere, kah brasse.
31.5 Kah kogkóhksumunat hassunash, kah tattamwohtauunat, kah kogkohksumunat mahtug, kah ussenat wame wunanakausuongash.
31.6 Kah neen kusseh nuttinnumau, Aholiab wunnaumonuh Ahisamak, wutch wutchepán8wonganit Dan: kah ut wuttahh8wóut wame waantamwutteahoncheg, nummág waantamóonk onk woh wutusseneau wame ne ánann8nun.
31.7 Mukkinneáe komuk, kah wauwáongane Ark, kah ne ábuhquôsik monáneteaongane appuonk, ne waábe óhtag, kah wame auwohteaongash pummeuwuttauwáe komukqut.
31.8 Kah table, kah wutauwohtaongash noh$ut, kah pahke wequanánteg ahhóhtag, kah wame wutauwòhteaongah, weetemunge pukutte Altar.
31.9 Kah Altar ne chikohtáe sephaúsuongash, kah wame wutauwohteaongash, kah áhhut kutchessumumuk, kah wusseet.
31.10 Kah waússumwáe hogk8ongash, kah wunneetupanatamwe hogk8wongash wutche Aaron sephaúsuaenin, kah wuthogk8ongan8ash wunnaumonuh, waússummuónat sephaúsue ann[ó]hsuenúunneat.
31.11 Kah sesequée pumme kah weetemungwe pukutte weetemungwokish spices, wutche wunnetupanatamwe ayeúonk: nea[û]nag wame kuttann8n8wonk, ne pish wutusséneau.
31.12 Kah Jehovah ken8nau Mosesoh wuttinuh.
31.13 Kah ken ken8s, wunnaumonuh Israel, n8wash, qut onch, pish kuppáhke nánauwehteòmw8 nussabbattômash, newutche ne kukkinneasuonk nâshaúwe nen kah kenaau, pannuppe wame kuppometuonganóout, noh kittin wahteauúnat neen Jehovah wànetupánatamwahheunóg.
31.14 Kah pish kuppahke nanauwehteomw8 Saboth, newutche ne k8netupánatam8ongan8: neg màtchteunkeg, pish wunnamuhkut nusháog, newutche howan toh ásit noh$it, nôh keteahogkou pish túmmettahwôu, wutch kenugke ummissinninnumut.
31.15 Nequtta tahshikquinne, pish kutánakausimw8, qut nesausuktashikquinogok, anwóhsinn8wongane sabboth, wunnetupantam8onganu8 en Jehovah$ut: howan toh asit Sabboth day, pish wunnamuhkut nushau.
31.16 Kah wunnaumonuh Israel pish pahke n[â]nauwéhteáog Sabboth: nanauwòntamunat Sabboth pannuppu uppométuongan8ont, machemohtag wunn8wáonk.
31.17 Nashauwe neen kah wunnaumonuh [J]srael micheme kúkkinneasúonganú8, newutche nequtta tahshikquinne Jehovah wutáyimun kesuk kah ohke, kah nesausuk [á]udtahshikquinogok anwôhsin, kah wonk menuhkesu.
31.18 Kah aninnumáuau Mosesoh, máhcheken8nont, ut wadchuut Sinai, neesinash wauwáongane tableash, hassúnne tablash, nashpeu wussukwhôsuash wunnutcheg God.
32.1 KAH missinninnuog naumohettit Moses quohqueu n8keu wutch wadchuut, kah missinninnuôg moiéog ut Aaronut, kah wutinouh, neepaush áyimaiiñean manitt8og neg woh negonuhkongqueágig, newutche yeuoh Moses wosketomp sóhh8wunukquéog wutch Egypt, matta n8wáhteouoúunnan toh âniit.
32.2 Kah Aaron wuttinuh nahog, pohqunnúm8k golde soggussohhou, nish sohsáhwuhhetticheh, ummittumwuss8óog, keenaumon8og kah kuttôn8og, kah nag paudtiegk.
32.3 Kah wame missinnínnuog pohquanumwog golde sohkussohoúunash nish sogsahwuhhetticheh: kah uppaudtauonáoash Aaronoh.
32.4 Kah wutattumunumunash ut wunnutcheganóut, kah wuttinnukontunkanuhkon, kogkohksumwáe aúwohteáonk nashpe, kah wússabóhsumun ukkalfsùhkon, kah n8wáog: yeug kum-Manitt8m8óog woi Israel, sohh8wunukqueógig wutch ohkit Egypt.
32.5 Kah Aaron wunnaúmun, kah ayim Altar ut anaquohtag: kah Aaron wáhteauwahuwau, kah n8wau, Saup mishadtupp8onk wutche Jehovah.
32.6 Kah omohkéog nompo[à]e, kah sephaúsuog chikohtáe mag8ong[â]sh, kah pas8chewuttóog wunnohteáe sephaúsuongash, kah missinniñúog nummattappuog, meetsuog kah wuttattamwog, kah neep[ó]og pohmpuog.
32.7 Kah Jehovah ken8nau Moses, n8kish, newutche missinninnuog sohh8wunadcheg wutche ohkit Egypt nag anúsheáog wuhhogkàuh.
32.8 Teanuk panneáog wutch neánann8nogkup: ayeuwáog sóbohsôsit kalf: kah wunnauwaeihtauóuh, kah wussepham8wontamunneau, kah n8wáog, yeug kummanitt8m8óog, woi Israel, sohh8wunukqueógig wutch ohkit Egypt.
32.9 Kah Jehovah unnau Mosesoh, nunnauóoh yeug missinninnúog, kah kusseh chètauwússittipukunòog missinninnumog.
32.10 Kah yeuyeu mukk8náeh, kah nummusquantam8onk pish kussopitteau nag wutche, kah nag nuppaguanòog, kah kutáyimoush missi wutohtimoin.
32.11 Kah Moses menúhke wéhquetum wuskesuk Jehovah um-Manitt8moh, kah n8wau, tohwutch woi Jehovah, pish kussopitag kummusquantam8onk wutch kummissinninnumog, neg sahh8wunutcheg, wutch ohkit Egypt, kah nashpe menuhki menutcheg.
32.12 Toh whájeh Egyptianseog kuttéhhettit, n8wahettit wutche máchuk wussóhh8wunuh nahog uppaguanónat ut wadchúuhkontu, kah ummôhtupponónat wutch woskéche ohkit: quinnúpunish kôsoppúttag kummusquantam8onk, kah aiuskoianatash wutche m[â]chik wutch kummissinninnumog.
32.13 Mehquanam Abraham, Isaak, kah Israel kittinnúmog: unnoh chadchekéi[m]op nashpe ken, kah kukkén8nópanneg, nummisheh keneechân8óog onatuh anogqsog kesukqut: kah wame yeu ohke ánunno[ô]gkup, nuttinnùmauóneau keneechanog, kah pish wutohtauwúnau micheme.
32.14 Kah Jehovah aiuskoianatam wutche máchuk, ne an8wadt wuttinheònat ummissinninnúmoh.
32.15 Kah Moses quinnuppu kah n8keu wutch wadchúut, kah neesinash tableé wauwaongash, nish ohtagish wunnutcheganit; tableash aeétaeu wussukwhôsuash, yôae yowonk wassukwhôsuash.
32.16 Kah tableash wutanakaúsuonk God, kah wussukwhôsuonk 8sukuhwhôsuonk God kogkohksôsuash ut tableut.
32.17 Kah Joshua n8tam wadtauatonkqussuongan8 missinninnúog, mishònt8wahettit: kah unnau Mosesoh, wuttauatongqussue ayeuteáonk tuppuksinn8wonganit.
32.18 Kah n8wau, matta wuttauatongqussuongane sahkôhsuonk: asuh matt[á] wuttauatongqussue mauonk neg ómuskouwutcheg: wuttauatongqussue ket8hamàonk nunn8tam.
32.19 Kah n$nih, pas8sukog tuppuksinn8wonk, neit naau kalf, kah pummukaonk: kah Mose ummusquanatam8onk kussopitteau, kah n8kuhteau tableash wutch wunnutcheganit, kah wussukquôhkonash ut wómuhkôag wadchuut.
32.20 Kah neemunau kalfsoh neh ayeuáhetticheh, & wutchikoswuh ut n8taut, & wussukqussúmoh: kah uppepeûhkon ut woskéche nippekontu, kah 8tattamwuhheon wunnaumonuh Israel.
32.21 Kah Moses unnau Aaronoh, toh kittinhéoog yeug missinninnúog, waj padtauadt mohsag matcheseonk?
32.22 Kah Aaron n8wau, ahque kussopitaj ummusquantam8onk nussontimom: k8wahteoh missinninnúog, ayeùog matcheseonganit.
32.23 Kah nuttukquog, ayimaiinnean manitt8og onk woh negonohkongqunnónog, newutche yeuoh Moses, wosketomp sohh8wunukqueog wutch ohkit Egypt, matta n8wahteauúnnan ut toh ániit.
32.24 Kah nuttinnôog, howan wadchanuk gold pohqunitch, kah nittinnumunkqunneau: kah nuttinohkonap n8taut, kah ne 8mun yeuoh kalf.
32.25 Kah Moses naau missinninnúh poskissuoh: newutche Aaron upposkisséheuh, en akodchuwonganit, kenugke neh waabéhtunkqhetticheh.
32.26 Kah Moses neepau squoantamut tuppuksinnuwonganit, kah n8waú, howan wadsik Jehovahut, peyaausitch: kah wame wunnaumonuh Levi úmmoehtauóuh.
32.27 Kah wuttinuh, yeu wussin Jehovah um-Manitt8m8oh Israel, kuttogkodteganóash ponam8k kéhquô8w[ô]ont, paumwushagk, kah peyonk wutch squoantamut onk yáen squoantamut tuppuksinn8wonganit, kah nush8k nishnoh howan weematoh, kah nishnoh howan 8weechaiyeúmukqun, kah nishnoh howan weetatteamunguh.
32.28 Kah wunnaumonuh Levi wutussénau neán8wadt Moses, kah nusháog nekesukok nishwudt muttannongánogkussúoh missinninnuog.
32.29 Kah Moses n8wau numwohtau8k kenutcheganóont yeu kesukok en Jehovahut, nishnoh howan wunnaumonuh, kah weematoh: onk woh kittinnumunkou yeu kesukok wunn[á]neteáong.
32.30 Kah nnih nompohkeit, Moses unnau missinninnúh, kittinne matchesemw8 móhsag matcheséonk, kah yeuyeu nukkúhkukquem en Jehovahut, pagwodche woh nutayim wussishá[ó]nk wutch kummatcheseongan8h.
32.31 Kah Moses qushkeu en Jehovahut, kah n8wau, Woi yeug missinninnúog ne matcheséog mohsag matcheseonk, kah [à]yimauáog wuhhogkauh golde mánitt8og.
32.32 Kah yeuyeu ahquoantamauadt ummatcheseongan8, asuh mat ussean, chishkóhwheh k8weehquetumoush wutch k8sukkuhwhonganit, ne wasukkúhhumop.
32.33 Kah Jehovah unnau Mosesoh, howan máchenéhit, nutchishkoh wutch n8sukkuhwhonganit.
32.34 Kah yeuyeu, monchish, uss8wus missinninnúog na ut ken8nomp, kusseh nutAngel pish kenegonuhkonk: kah ne kesukoh wunnamuhkút nunnatauwóhtauóog ummatcheseongan8.
32.35 Kah Jehobah weesôsháheau missinninnuh, newutche ayeuáog calf, ne Aaron áyeuóncheh.
33.1 KAh Jehovah ken8nau Mósesoh, monchish, amayish yeu wutch, ken kah missinninnuog, neg wâs8wadcheg wutch ohkit Egypt, en ohkeit ne chadchekéimogkup Abraham, Isaak, kah Jakob nussip, en keneechanit nuttinnumauóneau.
33.2 Kah nunnegonshan Angel; kah nutáma8hkau Canaanitsog, kah Amoritsog, kah Hittitsog, kah Perizzitsog, Hivitsog, kah Jebusitsog.
33.3 En ohkeit adtamógkog sogkodtunk kah honey: newutche matta nukkúhkukqueh en kenashaúm8wout, newutche kenaau chetauwe[si]ttippukonae missinninnúog, ishkont kummohtupanush neaôan.
33.4 Kah missinninnuog n8tamwog, yeu mattussittunkquot, kah nag neuantamwog: kah wanne howan 8wâwunn8hwh[ô]su.
33.5 Newutche Jehovah unnop Mosesoh, us wunnaumonuh Israel, kenaau chetauwussittippukunàe missinninnuog tiádche nukkuhkukquem en kenashaúm8wóut, kah kummahtupanush: yeuyeu newutche amaunsh k8n8hwh[ô]suonk, onk woh n8wahteoh ut toh ánheen.
33.6 Kah wunnaumonuh Israel amaunùmwog 8n8hwhôsuongan8, kishke wadchuut Horeb.
33.7 Kah Moses neemunum pummuwuttauwáe komuk, kah 8nahtaúon, pohquodchiyeu tuppuksinn8wonganit, n[ô]adtit wutch tuppuksinn8wonganit, kah wutissowetamun pummeuwuttauwáe mukkinneàe komuk, kah n$nih, nish$noh [h]owan wunnatinneahwhon Jehovah, sohham en pummuwuttauwáe mukkinneáe komukqut, ne ohtag poquodchiyeu tuppuksinn8wonganit.
33.8 Onk n$nih, Moses sohhog en pummeu wuttauwáe kommukqut, wame missinninnúog neepóog, kah nish$noh pasuk neepau 8squontamut wekit, kah n8sauwompamáog Mosesoh, na en uppetukonat pummu wuttauwàe kommukqut.
33.9 Kah n$nih, Moses petutteadt pummuwuttauwáe kommukqut, neepattukquonkanu mahtokqs n8kém8, kah neepattau squontamut pummu wuttauwáe kommukqut, kah ken8nau Mosesóh.
33.10 Kah wame missinninnúog naumwog neepattuhquonkane mahtokqs, neputtag squontamut pummuwuttauwáe kommukqut, kah wame missinninnúog neepóog, kah nauwaéog nish$noh pasuk 8squontamut weekit.
33.11 Kah Jehovah ken8nau Mosesoh, wuskesukqut en wuskesukqut, onatuh wosketomp kôn8nont weetompuh: kah qushkeu en tuppuksinnwonganit, kah wuttinnúmoh Joshuahoh, wunnaumonuh Nun, wusken, matta nukkodtum8 pummu wuttauwáe kommuk.
33.12 Kah Moses ummau Jehovah, naish, kutússeh, kukkúhk8us yeug missinninnúog, kah matta k8wáhteauwáheh, howan weechahtuss[eé]an, qut kussip, k8wáhush wutch k8wésuonk: kah wonk kummiskom kitteamonteanittúonk ut nuskesukqut.
33.13 Newutche yeuyeu k8wéhquetumoush, naméhteauon kitteamonteanittùonk ut kuskesukqut, kuhk8tom8k woi yeuyeu, kummayash, kah wahúnnitti, onk woh nummiskom kitteamonteanittúonk ut kuskesukqut, kah natwòntash, yeu wut[â]htimòin, kummissinninnúmog.
33.14 Kah n8wau, nuttinn8hquábuonk pish k8weechog kah kuttinnumaush anwôhsinóonk.
33.15 Kah wuttinuh, kuttinnuhquábuonk matta weechóg8og, ahque yeuwutch kukkúhk8wussunan.
33.16 Newutche uttôh pish en wahúkquodt, neen nummiskom8onk kitteamonteanittuonk, ut kuskesukqut, nen kah kummissinninnúmog? sunnummatta ne nashpe k8weechaiómun? neit pish neenawun monchánatamwe nutchippémun, neen kah kummissinninnùmog, wutche wame missinninn[ú]ut woskétohke.
33.17 Kah Jehovah unnau Mosesoh, ne nutussen wonk ne án8wáan, newutche kummiskom kitteamonteanittuonk ut nuskesukqut, kah k8wáhush wutch k8wésuonk.
33.18 Kah n8wau, kenanompassumoush náhtseh kussohsumôonk.
33.19 Kah n8wau, nupaúmushaúhtoh wame n8neséonk ut ánaquábean, kah nukket8hkontam 8wésuonk Jehovah ut anaquabean: kah nukkitteamonteánum howan woh kodtummonteánumog, kah nummonànum uttôh woh monánumog.
33.20 Kah n8wau, matta kuttapenúm8h naumun nuskesuk; newutche matta pish howan naum8 nuskesuk, kah pomantam8.
33.21 Kah Jehovah n8wau, kusseh, páhs8 tôh woh ápimuk, kah pish kukquesikómpau qussuk.
33.22 Kah pish n$nih, nussohsumóonk paumushaúm8uk, pish kupponsh pasipskodtut, kah pish kuttonkwhush nunnutcheg, paumusháon.
33.23 Kah pish nutamaùnum nunnutcheg, kah woh kenaum nuppusqs, qut nuskesuk matta woh naum8un.
34.1 KAh Jehovah unnau Mosesoh, wunnágatáhash neesinash qussukquane tableash, neane negonne, kah n8sukkûhhum ut tablesut kutt8wongash nish ohtágkash negonne tablesut, nish pohquonteápash.
34.2 Kah nanashwish nompoáe: kah kukkuhquish mohtompog en wadchuut Sinai, kah naut peyaush anaquabeh, ut kodtuhkôagk wadchuut.
34.3 Kah howan weeche kukkúhk8mukk8hkan, as[u]h howan nag8hkan pannuppu wadchuut: asuh floksog kah heardsog natuppohettékitch anaquohtag wadchu.
34.4 Kah wunnágetáhham nesunash tableáe qussukquanash, ogqunneungquotash negonae; kah Moses omohkeu nompoàe, & kukkuhqueu en wadchuut Sinai, Jehovah ne ánunn8nomp: kah kenunnum wunnutcheganit nesunash qussukquane tableash.
34.5 Kah Jehovah n8keu nashpe mahtokqs, kah nawuttit weechekómpaumon: kah keket8hkontam 8wèsuonk Jehovah.
34.6 Kah Jehovah paumushau anaquabenit, kah kekt8hkontam Jehovah, Jehovah, Manit, nattonteánitteáe, kah kitteamonteanitteáe, sepe unnanitteáe, kah mónat ummonáneteáonk, kah wunnomwáyeuonk.
34.7 Wadchanum monaneteáonk wutche muttannónganogkussúoh, ahquontamun panneússeongash, kah matchenéheaonk, kah matcheséonk: qut sampwenéheadt matta sampweneheau[ó]u matchetouoh, nátauwohtóou ummatcheseongan8 wut8shinneunk, ut wunnaumonnaóont, kah wunnaumòneunk wunnaumonaóut, nishwudt kah yauwudt pometuonganit.
34.8 Kah Moses kenuppe nauánum uppuhkuk en ohkéaeu, kah nauwáeu.
34.9 Kah n8wau, woi yeuyeu naméhteauon kitteamonteanittúonk ut kuskesukqut, woi Manit, Manit yeuyeu weamukshógqutteuh: newutche chetauussittipukunáe missinninnùog, kah ahquoantamaiinnean nuppannewáusseonk kah nummatcheseonk, kah ahque neemuninnean wutch kutahtóonk.
34.10 Kah n8wau, kusseh, nutáyim wunn8wáonk: ut anaquabhettit kummissinninnúmog, pish nutussen monchanatam8wongash, matta asúmukish wame muttaohkit, asuh matta ut wutóhtimóneat: kah wame missinninnuog neg weetómadcheg, pish naumwog wutanakausuonk Jehovah, newutche quehtamwenungquodt, ne anhen.
34.11 N8sweetash ne ánun yeu kesukok: kusseh, nutama8hkau wutch anaquabean, wut-Amo[t]ite, kah uk-Kanaanite, kah wut-Hittite, kah Perizzite, kah Hi[u]ite, kah Jebusite.
34.12 Nunnukqusish kuhhog, ishkont k8n8wômw8 neg noh wodohkútcheg ohkit ne aôan: ishkont áhpehhannú8 ut kenashaumut.
34.13 Qut pish kummatchh[é]aumw8 wut-Altarsum8uh, kah kuppóhqunnùmumw8 wunneepattunkwhonkan8, kah pish kumm8stáhhamumw8 ukkuppohkomukkouóash.
34.14 Newutche matta kenauwaéhtauoh, onkatog manit: newutche Jehovah, noh ussowésu teonkouwáe, nagum teongkouwáe Manit.
34.15 Ishkont k8n8wômw8 neg wodogkitcheg ohkit, kah nanwun8dsquáunaog um-manitt8m8oh, kah sepha[m]8wáog ummanitt8m8oh, kah weekomukquean, kummeech wussephaùsuonk.
34.16 Kah keneemun wuttônn8woh en kenaumonat, kah wuttôn8oh nanwun8dsquâunáhettit ummanitt8m8oh, kah áyimauwáog kenaumonuh nanwun8dsquâunon ummanitt8m8oh.
34.17 Ayimau8hkon kuhhog, sâbâsùhsue manit.
34.18 Weeke petukqunnunkane mishadtupp8óonk pish kenanauwéhteauun: nesausuk tahshikquinne pish kummeech weeke petukqunneg, neen ann8nun: ut kuhkinnumwáe nepâuzaut Abib: newutche nepauzáe Abib k8chsohhamup Egypt.
34.19 Wame neg woshwunnukeg ôontomuk neg nutaihhéog: kah wame kenetasumog nompashum8utcheg, woshwunnukeg ôontomuk cowsh asuh sheeps.
34.20 Kah noh wôshwunuk wutôontomuk asse, pish kummán8h wutch sheepsemésoh: kah matta manowóadt, neit pish kuppohkukquan: nish$noh ummehtamégen kenaumon, pish kummá[n]8h; kah matta pish neepau8og anaquabeh méhcheu.
34.21 Nequtta tahshikquinne kutánakaus, kah nesausuk tahshikquinukok kutchequnap, ohkehteámuk kah kepenùmuk chéqunapsh.
34.22 Pish kenánauwontam weekse mishadtupóonk; kákeneûmunneash wheate kepenumôonk: kah mishadtup8onk kepenumuk ut wohkukquoshik kodtúm8.
34.23 Nishwudt nompe kodtumwáe, nish$noh wosketompáeu, pish neepóog anaquóhtag wuskèsuk Lord Jehovah, um-Manitt8moh Israel.
34.24 Newutche nussohwhôteam wutohtimóneash ut anaquabean, kah pish nummishekushkéhteoh k8wôhkóeiyeum: kah matta pish howan kodtantam8 kutok, kukkuhquean keneepauwunneat anaquohtag wuskesuk Jehovah kum-Manitt8m, nishwudt nompe kódtumwáe.
34.25 Sepausèhkon 8sqheonk nussephamonteaonk, nashpe sée petukqunnunk: kah mishadtuppóe sephaùsuonk kupaúmukkongk8wonkanun, usquéhteam8hkon en nompôe.
34.26 Móhtomégukish káhkenúmunneash kutohkit, pish kuppaudtauunash weekit Jehovah kum-Manitt8m: nâúhkok goatsemes wussogkodtunkanit okasoh.
34.27 Kah Jehovah unnau Mosesoh, wussukhumush yeush kutt8wongash, newutche neaúnag yeush kutt8wongash, kummahche wunn8wômun, kah weeche Israel.
34.28 Kah na wuttit weechaiyeumon Jehovah, yauunchage kesukodáeu, kah yauuncháge nukonáe, matta meechu petukqunneg, asuh matta wuttattam8 nippe: kah noh wussuhkhom ut tableash kutt8wonganash wunn8wáonk; piukquttash kutt8wongash.
34.29 Kah n$nih, Moses w8mussit wadchuut Sinai, kah neesinash wauwaongane tableash Moses wunnutcheganit, wômussit wutch wadchúut: Moses matta wáhteau wadtuhquab wuskèsukqut sóhsum8m8, ne keket8hkauont.
34.30 Kah Aaron, kah wame wunnaumonuh Israel nauáog Mosesoh: kah kusseh, wuskesukqut wadtúhquab sohsum8m8: kah ukqushóuh uppas8sukauonaóont.
34.31 Kah Moses 8weekomuh, kah Aaron, kah wame nauánuacheg ut mukkinneonganit, ukqushkéhtauóuh, kah Moses ukken8nuh.
34.32 Kah ompatak wame wunnaumonuh Israel uppas8sukauóuh, kah wuttinnan8non, wame Jehovah ne ànont, ut wadchúut Sinai.
34.33 Kah Moses mahche ken8nuh, kah ongq[u]equóhhou.
34.34 Kah Moses petutteadt anaquabit Jehovah, ukken8nukqunnat, amaunum unkquequóhhou, na en wussohhamunat, kah wuttinnon wunnaumonuh Israel ne ánunn8nit.
34.35 Kah wunnaumonuh Israel naumwog Moses wuskesuk, wadtúhquabe wuskésuk sohsum8m8: kah Moses wonk onkham wuskesuk, onk na en wonk uppétukkonat ukkenn8nónat.
35.1 KAh Moses môénau wame mukkinneongan8 wunnaumonuh Israel, kah wuttinuh, yeush kutt8wongash Jehovah ánunn8teawut, ussenat.
35.2 Nequtta tahshikquinne woh anakausuonk ussen, qut nesausuk tahshikquinukok, ne pish k8neetupanatam8munneau, Sabbothe an8sin8onk ut Jehovah: howan asit anakaúsuonk neit pish nushau.
35.3 Nashquánumóhteog, uttôh áyeóg Sabboth dayeu.
35.4 Kah Moses unnau wame ummukkinnéonk wunnaumonuh Israel, n8wau, yeu ánunn8hteàmwut Jehovah, n8wau,
35.5 Pummenùm8k mag8onk en Jehovàhut, howan anántog ut wuttahut, paudtauutch, pummenum8ongan Jehovahut, gold kah silver, kah wompuhshag.
35.6 Kah 8nôag, purple, kah maskomp8uhhôsik, kah wanegik hashabpónagk, kah goatsu weshaganash.
35.7 Kah nompashimwe sheeps ohk8nonk msquodtsôsuog, kah badgers ohk8nonk, kah shittime mahtug.
35.8 Kah pummee wutch wequananteg, kah spices wutch sesséqueáe pummé, kah wutch weetemunge pukut, weetemung spicesash.
35.9 Kah Beryle hassunash, kah tattàmwohtáeu qussukquanash, wutch muttukit ahhohtag, kah wutch mohpanáganit ahhohtag.
35.10 Kah wame waantamwutteahhóncheg kenugke kenaau, pish peyauog, kah áyimwog wame ne Jehovah ánunn8teámut.
35.11 Pummeu wuttauwáe komuk kah week, kah wutunkwhonk, kah wuttúhquoanunoash, kah uppásikkoskomash, ukqunnuhtugquash, wunneepattunkwhongash, kah ummortisash.
35.12 Ark, kah ukqunnunktugquash, kah waábe ohtag monáneteaongane appuonk, kah ádnikhegane waábe ohtag.
35.13 Table, kah ukqunnunktugquash, kah wame wutauwohteaongash: kah kukkinneasuongane petukqunneg.
35.14 Kah wequananteg ahhogtag, wutche wequai, kah wutauwohteaongash, kah 8wequananeganash, kah pummee wutch wequai.
35.15 Kah Altarne weetemunge pukut, kah ukqunnunktugquash, kah sesequeáe pummee, kah weetemunge pukut wutch weetemunge spices, kah onkwhonk squontamut, wutche squoant pummeu wuttauwáe kommuk.
35.16 Chikohtáe mag8ongane Altar, kah wompúhshagque hashabpanakausuonk, no[h] wádtaumáik, ukqunnunktugquash, kah wutauwohteaongash, ahhut kutchessumumuk, kah wusseet.
35.17 Ahhohk8tik wunnequoantósuonk chippinnutonganit, wunneeptattuhquonkash kah ummortisash; kah ahhahk8tik onkwhonk, wutche squoantáme chippinneutunk.
35.18 Kenunkwhongane pummeu wuttauwáe kommuk, kah kenunkwhongane chippinnutunganu, kah uppèmunnea[h]ton8óash.
35.19 Wáussummuwáe hogkounash, waussummuónat, wunneetupanatamwe ayeuonganit, wunneetupanatamwe hogk8ongash wutche Aaron sephámwaen, kah hogk8ongash wutche wunnaumonuh, waússummuónát ut sephausuae aninnohsúenúunneat.
35.20 Kah wame mukkinneongan8 wunnaumonuh Israel amaéog wutch Mosesut,
35.21 Kah peyaog, nish$noh wosketomp wuttah wogkouénit, kah nish$noh pasuk wuttahhoh weekontaminit, paudtauáog mag8onk en Jehovahut, wutch pummu wuttáuwaekomukque anakausuonk kah wutche wame waússumuongash naut, kah wutch wunnetupanatamwe hogk8ongash.=
35.22 Kah peyaog wosketompaog kah mittumwossissog, nish$noh howan 8weekontamwutteahkou, paudtauog kéhteúpetenápeash kah sogkussauh8unash, káh pehtúhhennitchábpeash, kah tablets, wame golde nompakoùunash, kah wame neg mag[ù]keg, mag8og gold en Jehovah$ut.
35.23 Nish$noh howan wutahtauun 8nôagk kah purple, kah masquomp8uhhaúsik kah wanegik hashabponag kah goatsu weshaganash, kah nomposhomwe ohk8ununk ohk8ununk msquods[ó]suog kah Bajerde ohk8ununk, uppaudtináoash.
35.24 Neg magukeg mag8onk silver, kah wompuhshag, paudtauog aninnumauaonk Jehovah, kah nish$noh howan wutahtauun shittimwe máhtug, ne woh anakauséuhtomuk ut waussummuonganit, uppaudtauunnea[u].
35.25 Kah nish$noh mittumwussis 8waantamwutteáhhont tuttúpp[U]nohteau ut wunnutcheganit, kah paudtoog, tuppunohteae anakáusuonk, 8nôag, kah purple kah maskómp8áhosik, kah wanegik hushaponag.
35.26 Kah wame mittumwussissog wuttahh8woh waantamwe môsukkongqutcheg tuttuppunóhteaog goatsuweshoganash.
35.27 nananuacheg p[á]udtoòg Berril hussunash kah tattamwohtauwae qussukquanash wutch muttugkit ahhohtag kah mohpanagunit ahhohtag.
35.28 Kah spice, kah pummee, wutch weequai, kah wutch seséquée pumme, kah wutch weetemunge puhkee, weetemunge spices.
35.29 Nish$noh wosketomp kah mittumwossis wuttahhoh weekontamunit paudtauunat wutch wame anakausuonk Jehovah ánan8hteámup, ayimunat, nashpe wunnutcheg Moses: wunnaumonuh Israel paudtóog weekontamwe mag8onk en Jehovah$ut.
35.30 Kah Moses unnau wunnaumonuh Israel, naum8k Jehovah 8wesuongane weekomau Bezaleel wunnaumonuh Uri, wunnaumonuh Hur, wutchipan8onk Judah.
35.31 Kah wunnumwohtauoh, wunnashauánitto God: en nupwoaonganit, en wohwohtam8onganit, en wahteauo[n]ganit, kah en wame wunanakausuonk.
35.32 Kah ogkinniantamunat waússinnuongash anakausinneat en gold$ut en silver en wompuhshagqút.
35.33 Kah kogkohkussumunat qussakquanash tattamwohtauúnat kah kogkohkussumunat mahtug, ussénat wame waussinnuonk.
35.34 Kah wuttinnumauun ut wuttahhut ukkuhk8tomuhkonat, nagum, kah Aholiab wunnaumonuh Ahisamach, wutchippan8onk Dan.
35.35 wunnumwohtauoh waantamwutteahhon ayimunat wame anakausuonk kogkohkussumwaen waussinnuwaen, kah waunikquoantuhsuaen, 8nôog, purple, kah mskaomp8ahôsik, kah wanegik hashabponak, kah monakenehteaènih: neg tohàussecheg, ogkinniontogig waússinnuongash.
36.1 NEit wutusseneau Bezaleel kah Aholiab kah nish$noh howan waantamwutteahhont, nah Jehovah anumaonche waantam[ó]ōk kah wóhwohtam8onk, wahteauunat. ne woh ánteaumuk wame anakausuonk wutch waussumuwáonk wunnetupanatamwe komukqut, wame neánan8hteamup Jehovah.
36.2 Kah Moses weehkomau Bezaleeloh kah Aholiaboh, kah nish$noh howan waantamwutteáhon, Jehovah neh anúmaonche waantamóonk wuttahut: nish$noh howan wuttahhoh ummômósukkongqun, pas8sukkómunat anakausuonk, ussenat.
36.3 Kah nag neemunnúmwog wutch anaquabit Moes, wame mag8ongash Israel wunnaumonuh ne paudtàhettit, wutche waussummuàe anakausuonk, ut wunneetupanatamwe komukqut, ayimunat, kah na nompaudtauóuh, weekontam8e mag8onk, ás nompuhkish.
36.4 Kah wame waantamwog neg ayigeg wame wunneetupanatamwe komukque anakaúsuonk, nag 8mwog wutanakausuongan8wóut ne ayimwoéhettit.
36.5 Kah unnáog Mosesoh, n8wáog, missinninnúog m8cheke paudtóog, ánue ne woh adt wômohk, ne woh ompádtumuk ut anakausuonganit, Jehovah ne ánan8teamwit ayimunat.
36.6 Kah Moses an8hteám8, kah mishont8wáonk uppánnupwushaòhtinneau tuppuksinn8wonganit, n8mau, asuh wosketomp asuh mittumwossis ayim8kitch nano anakaúsuonk wutch wunneetupanatamwe weetu: kah missiñinnúog quihtináog, wutch uppaudtauunáont.
36.7 Kah quaguashweetamoe teaguasinish wâmutash, wutch wame anakausuonk, ne nan ayimunat, kah ánuwodt.
36.8 Neit wame waantàmwutteahhóncheg neg asécheg ne anakausuonk, ayimwog pummúwuttauwáe komuk, piukqussúog unkwhonganog: wáne tuttappinôsik hashabponak, kah 8nôog, kah purple, kah masquomp8ohhôsik, cherubims, wutanakausuonk n$noh wáussinit, nish wutáyimunash.
36.9 Nesáhtead pasuk onkwheg neesneechag kah shwôsuk shishquonogkussu, kah ne kashkésit, yau ishkquonogkod, pasuk onkwhonk: pasuk kuhkúhheg wame onkwhonganoh:
36.10 Kah 8wâutjishonuh napanna tahsúoh onkwhéganoh, kah onk napanna tahsuoh onkwhéganoh 8wâutjishonuh.
36.11 Kah ayim wutt8nash 8nôag, ut uhquaeu pasuk onkwheg wutch nomáhsieu, ut wâadjishunk, neáne wuttinteaúun onkaése wôtàhtag wus$onkwheg, nahohtôe ut wâutjishunk.
36.12 Napanna tahshinchagadtash wutt8nash ayim [e]t pasuk onkwheg, kah napanna tahshinchagadtash ayim wutt8nash ut wussád onkwheg, ne nahohtoe wâutjishunk, uppiussukóhtinash wutt8nash.
36.13 Kah ayim napanna tahshinchagkodash golde uhquoanash, kah wáutjishadtóu onkwongash, nashpe uhquoanash, onk pasukqunnu8 pummuwuttauwáekomuk.
36.14 Kah ayim goatsu weshagane ongwhonganash, wutche uppohquoanat ut waábe pummuwuttauwáekomukqut: nabo nequttú8oh onkwhonganoh ayeùau.
36.15 Nesáhtead pasuk onkwhonk nishshwinchag ishquonogkussu, kah yauishquanogkussu nekashkésit pasuk onkwhonk, pasúk quttúhwheg nabò noquttúwutcheg, onkwhonganog.
36.16 Kah chippé wâutjishanau napanna tahsuoh onkwhonganoh, kah nequtta tahsúog onkwhonganog chippeu.
36.17 Kah ayim napanna tahshinchagadtash wutt8nash ut 8hquaeu pasuk onkwhonk óhquaeu ut wáudjishunk, kah napanna tahshinchagódtash wutt8nash ayim ut 8quáe onkwhonk nahohtôeu at wâutjishunk.
36.18 Kah ayim napanna tahshinchagkodtash wompuhshagqueu uhquoanash, ut wâadjishunk uppúhquós, pasukqunnú8wut
36.19 Kah ayim uppúhquos woskeche uppuhquósinit nompashimwe ohk8nunk msquodsosuog, kah uppuhquos bajerde ohk8nunk woskeche.
36.20 Kah ayim pahs8nogquas wutche pummuwuttauwáekomuk, shittimwe mahtug, neepattáit.
36.21 Piukque ishquonogkod, nesàhteag pahs8nog, kah nequt-ishquónogkod kah pohshai nekoshkag pahs8nog.
36.22 Neesunash tenonsash pasuk pahs8nog papiussukóhtinat, ne wamme unnehteauun wame pahs8nogque pummuwuttauwáe komuk
36.23 Kah ayim pahs8nogquash wutch pummuwuttauwáekomukqut, neesnehchagkadtash pahs8nogquash sowenáyeuwáyeu sowánáyeu.
36.24 Kah yauunchagkodtash silvere mortisash, ayim agwu neesnehchagokish pahs8nogquash, nesinash mortisash ut agwu pasuk pahs8nog, wutche neesinash wuttenonsash, kah neesinash mortisash agwu onkatuk pahs8nog, wutche neesinash mortisash.
36.25 Kah ne nahohtôe yôaeu8k pummuwuttauwáekommuk, nannumeiyeueiyeu, ayim neesnehchagkodtash pahs8nogquash.
36.26 Kah yauunchagokish wussilvere ummortisumash, neesinash mortisash ut agwu pasuk pahs8nog, kah neesinash mortisash ut agwu onkatuk pahs8nog.
36.27 Kah yôaéu8k pummuwuttauwáekomuk ketohhannàyeuáyeu, ayim nequtta tahshinash pahs8nogquash.
36.28 Kah neenash pahs8nogquash ayim wutch n[a]iagish, aeéhtaeu.
36.29 Kah wunne wautjishaash ut agwu, kah newonk neyeáne unnéhteausu ut uppuhkukqu[i]eu, pasukquinnu8 wáhwaéeoag ne wunnaneeswu néhteauun, wutche naneeswe náyag.
36.30 Kah swosuk tahshinnú8ash pahs8nogquash, kah wu[s]silvere ummortisum8ash, nabo nequtta mortisash, neesinash mortisash, neesinash mortisash pasuk pahs8[n]og
36.31 Kah ayim shittimwe mahtugque qunnuhtugquash napanna tahshinash wutche pahs8nogquash yoáwe pummu-w[n]ttauwáekommuk.
36.32 Kah napanná tahshinash wutche nahohtôe yôaeu8k: kah napanna tahshinash qunnúhtugquash, wutche pahs8nogquash pummuwuttauwaekommuk, wutché naneeswe suppôeen8k kehtohhannayeuayeu.
36.33 Kah ayim n[ô]e$ut qunnúhtugk8uk uppápashpishónat a[e]éhtaeu, ut nashauwe pahs8nogqut.
36.34 Kah ogquodtum pahs8nogquash gold, kah ayim golde 8wóhwoheéag[ô]akomugk88ash, ne woh ohtag qunnuhtugquash, kah ogquodtum qunnuhtugquash gold.
36.35 Kah ayim onkwhonk 8nôi purple, kah masquómp8uhhaúsik, kah wame tuttuppunaúsik hashabpônag: wutusseonk waussinit wutayimun, cherubimsog.
36.36 Kah wutayimwontamun yauunash shittimwe neepattúhquonkash, kah wutohq[n]odtumunash gold, 8hqu[ó]ne gold, kah wunnuppáhshadtau yauunash silvere mortisash.
36.37 Kah ayim w[ô]áhshunk onkwhonk squontáme pummuwuttauwáekommuk, 8nôi purple, kah mashquomp8uhhausik, kah wáne tuttuppunausik hashabponag, wutusséonk wánequoantausit.
36.38 Kah napanna tahshinash neepattunkwhongan88ash, kah 8hquoan88ash, wutogquodtumunash ad uppúhkukk8uk & neégahk[èé]pi[si]k gold: kah napanna adtahshinnù8g wompúhshagque mortisash.
37.1 KAh Bezaleel ayim shittimwe mahtugque a[t]k, neesishquonogkod kah pohshi nesáhteag, nequtishquonogkod kah pohshi negoshkag, kah nequtishquonogkod kah pohshi ne ashpattag,
37.2 Kah wutogquodtumun wanégik gold anómut kah woskeche, kah wutayimwontamun chetuhquábe gold waeénu.
37.3 Kah 8nuppáhshadtaûun yauúnash wahwaeéyoágish golde yaúut naiyag, kah neenash wohwaéeyógish yôáeu, kah neenash wohwaeéyoagish nahohtôe yôayeu8k.
37.4 Káh áyim shittimwe mahtugque qunnunktugquash, kah wutògquodtumun gold.
37.5 Kah petau qunnunktugquash wohwaeéyoàgkôut, ut yoáe Arkut, nashpe tohshinnúmunat Ark.
37.6 Kah áyim petwohtae monáneteàongane appuonk wanégik gold, neesishquanogkodtash nesáhteag, kah nequt ishquonogkod, kah puhshi negoshkag.
37.7 Kah áyim neesuog golde cherubimsog, sukquehtha[ú]sue anakaúsuonk, ne wutáyeuoh, na neeswe nesáhteag petwohtae mon[á]neteaongane appuonk.
37.8 Pasuk cherub yeu uhquáeu kah onkatug cherub nô[ u]hquáeu petwohteae monáneteáongane appuonk, ayeuau neesuoh cherubimsoh aeéhtaeu neesáhteag:
37.9 Kah cherubimsog waápunàog wúnnuppuhwhúnn8oh uppúttogkuhhumûnaóont petwohteae, monáneteongane appuonk, kah wuskesuk8ash wâádtôhtaash, n$nogque in petwohtae monáneteâongane appuonk wuskesuk88ash cherubimsog.
37.10 Kah ayim shittimwe mahtugque table: neesishquonogkod nesahteag, nequt ishquonogkod negoshkag, kah nequt ishquonogkod kah pohshi, ne ashpúhtag.
37.11 Kah wutogquodtúmun wanegik gold, kah wutáyimwóntamun chétuhquabe gold w[a]éénu.
37.12 Kah wutayimwóntamun 8wohkôáyeum negoshkag menutcheg waéénu.
37.13 Kah 8nupwóshadtantamun yauunash wohwayeoágish gold, kah na ponamun wòhwaeeyôagish, ad yauut naóag, ne adt yauukontaagk.
37.14 Papiúhsuke 8wohkôiyeúmut, ne ohteau wohwaeéyôagish, ne woh ohtag qunnunktugquash tahshinnúmun table.
37.15 Kah ayim shittimwe mahtugque qunnunktugquash, kah wutogquodtúmunash gold, tahshinnumunat table.
37.16 Kah ayim awohteaongash tableut, wunnónteamésash, wuttattamwaéechuash, kah wunnonkanash, kah pátogguhwhôsukish wanégik gold.
37.17 Kah ayim wequananteg áhhohtag pahke gold, sogwehtahhôsik ayim wequananteg ahhohtag, kohtunkquám8uk, 8tuhqunnumash, at adt8chagish, upputtukquiyeum, kah uppeshauanash, netátuppeyeu8ash.
37.18 Kah nequtta tahshinash 8tuhqunnumash nish$noh wodtontahqunogókish: nishwóntuhqunáe, wequananteg ahhohtag wutch yeôáeu, kah nishwontuhqunáe wequananteg ahhohtag ogkómae.
37.19 Shwinash aht8chiyeûash unnéhteaúsuash onatuh almondsut, nequt ó[u]tuhqunái, petúkqui kah uppeshau, kah nishshwinash óht8chagish unnehteaúsuash onatuh almondsut, onkatog wuttuhk, petukqui kah uppéshau: neane wonk nequtta audtoh shá[n/u]tuhqunogokish nish wodóntuhquinogokish wequananteg ahhohtag.
37.20 Kah ut wequananteg ahhohtag yauutoht8chi, unnehteausuash onatuh almondsash, upputtukquiyeumash kah uppeshauónash.
37.21 Kah petukqui agwe neesontúhqunugok ne$nan ahunak, kah petukqui agwe neesontúhqunugok ne$nan âhunak, en nequtta ádtahshontuhqunogok ne noh wadittúhquonogok.
37.22 Upputtukquiyeúm8ash, kah 8tuhqunnumash, neáneyeu8, wame pasukqunnú8 sukquéhthámwe anakausuonk, wanegik gold.
37.23 Kah ayim nesausuk tahshinash noh$ut wequanantegash ukqunnuttahegash & wunúshqutáogquongash, wanegik gold.
37.24 Talente gold wutáyimun, kah wame 8wohteaongash noh$ut.
37.25 Kah ayim weetemunge pukutte shittimwe mahtugque Altar: nequt ishquonogkod nesáhteag, kah nequt ishquonogkod nekoshkag, yaúut nái; kah neesishquonogkod ne óhshpòhtag, askonog noh$ut neáneyeuog.
37.26 Káh wutogquodtúmun wanegik gold, ut woskeche kah sussuppôe waeénu, kah askonog noh$ut: & wutáyimwôntamun chetuhquàbe gold, waéenu.
37.27 Kah neenash golde wohwayéôágish wutáyimwòntamun, ut agwe wutchetuhquabeit, kishke neeswe uppeteàgunit, neese wohkôe, ne woh ohtag qunnunktugquash tohshinnúmunat.
37.28 Kah ayim shittimwe mahtugque qunnunktugquash, kah wutogquodtumunash gold.
37.29 Kah ayim pummee wutch wunneetupánatamwe susséquéunk: kah pahke weetemunge pukut, weetemungwokish spices, wutusséonk n$nôh wehwéamúhkinuk.
38.1 KAh ayim Altar wutche chikohtáe mag8ongash, shittimwe mahtug: napanna tashishquonogkod nesáhteag, kah napanna tashishquonogkod negôshkag, yauut nai, kah nishwishquonogkod ne áshpohtag.
38.2 Kah ayeúau askonoh, adt yaùt naiyag, askonog netatuppeyeù8: kah wutogquodtúmun wompúhshag.
38.3 Kah ayim wame auwóhteaongash ut Altarut wunnongunash, uppukqueéchumash, kah wutéhethúmukómash kah wunnonganash kah weyaùse 8hquoánash kah àhattannéshinéamuk n8táut, wame auwohteaongash noh$ut wompúhshag ayim.
38.4 Kah wutáyimwontamun Altar, pappóqui hashábpanakausuonk wompuhshag: ut waéen yeú8gk agwu, en nashaúwe.
38.5 Kah wunuppahshadtau yauunash wohwáyéôagish, ne adt yauút onkouweyeu8uk naiyag, wutche wompuhshagque pâpôquag, ne woh ohtag qunnunktugquash.
38.6 Kah ayim shittimwe mahtugque qunnunktugquash: kah wutogquodtumun wompùhshag.
38.7 Kah petau qunnunktugquash adt wayéôag, ut sussuppôe Altarut, nashpe waápunnumunat: puhpúhkitteau pahs8nogquash.
38.8 Kah ayim ahhut kutchessumúmuk wompuhshag, kah wusseetúm8 wompúhshag, 8chteauun wompúhshagque pepenautchitchuhquongash, neg m8hmóepeoncheg, mahmòepeoncheg squontamut mukkinne[à]e pummu wuttauw[â]e komukqut.
38.9 Kah ayim wutchippinnútunk, wutche sowanaiyeuàyeu sowanayeu, ahuhk8tik waénnikquontaúsuonk chippinnutunkanit, wáne tuttuppunausik, hashabponag nequt pasuk8e [i]shquonogkod.
38.10 Wunneepattuhquonkash neesnéhchagkodtash kah ummortisumash neesneechagkodtash womúhshag; ukquoanash neepattunkquonkanit, kah ne kaképissik silver.
38.11 Kah wutche nánumeiyeu nequt pasuk8e ishquonogkod, wunneepattunkquonganash neesneechagkodtash, kah ummortisumash neesneechagadtash, wompuhshag, 8hquoanash neepattunkquonkanit, kah nékaképissik silver.
38.12 Kah n$nogqueu wutch ketahhannaiyeu àhohk8tik w[a]ne waénnikquoantaúsuonk napanna tahshinchag ishquonogkod wunneepattunkquonganash piukqutash, kah ummortisumash piukqutash, uhquoanash neepattunkquonkanit, kah nekahképissik silver.
38.13 Kah wutchyôúeu wutchepwôiyeu napanatahshinchagishquonogkod.
38.14 Wanequoantaúsuonk ahhogk8tik, nabo napanna tahsishquonogkod, wutch yôáeu; wunneepattunkquonkash nishwinash, kah ummortisumash nishwinash.
38.15 Kah noh ahtôé sippoéyeu8k, yeuwutche kah na$wutche, wutche chippinnutunkane ushquo[a]nt: wanequoantaùsuonk ahhogk8tik, nabo napanna tahshishquonogkod, wunneepatunkquonganash nishwínash, kah ummortisumash nishwinash.
38.16 Wame wanequoantausuonk ahogk8tik waéenu chippeneutunkanit, wane tuttuppinausik hashabpónag.
38.17 Kah ummortisumash neepattunkwonganash wompuhshag, kah nekaképssik, kah neepattunkquongáne 8hquonash silver: kah wutogquttum[u/n]ash adt uppúhkuk8k silver, kah kuhképissuash silver wame wunneepattunkquonkanash chippinneútunk.
38.18 Kah ahogk8tik onkwonk wutche squoantámu chippiñeútūk, wutussinúonk wanequoantausuénin, 8nôog, kah purple, kah maskquomp888k wane tuttuppunaúsik hashabpónag: kah neesneechag ishquonogkod nesáhteag, kah ne ashpuhtag, negoshkag, napañatashishquonogkod, neane wanequontaúsuonk ahogk8tik chippinnútunkanit.
38.19 Kah wunneepattunkwuonganash yauunash kah ummortisumash yauunash wompuhshag, 8hquoanunash silver, kah ogquodtum8ongane ut uppúhkukk8m8uk, kah ne kakepissik silver.
38.20 Kah wame kenunkwhonganash pummu wuttawáe komukqut, chippiñutunkanit waéenu wompahshag.
38.21 Yeush ágkeetamugkish ut pummu wuttauwáe kommukqut, ut wauwáe pummuwuttauwáe komukqut, neáne ogkeetamuk ut wutt8nut Moses, wutch 8wáussum8ongan8 wul-Levitsog nashpu wunnutcheganit Ithamar, wunnaumonuh Aaron sephamwaén.
38.22 Kah Bezaleel wunnaumonuh Uri, wunnaumonuh Hur, wutchippán8onk Judah, ayim wame Jahovah ánunn8nont Mosesuh.
38.23 Kah weeche nagum, Aholiab wunnaumonuh Ahisamach, wutchippán8onk Dan kogkóhkussumwaénin, kah waùssinnúwaen, kah wanequontaúsuaénin, 8nôog, kah purple, kah masquomp888k, kah wunne hashabponag.
38.24 Wame gold ne auwohteámuk ne anakaúsuonganit, ut wame anakausuonk wunneetupanatamwe komukqut, ne mag8ongane gold, neesneechage nabo pasuk8gun talentsash, kah nesausuk tahshit pasukk88, kah nishwinchag shekelsash, nashpe wus-shekelum wunneetupanatamwe kommuk.
38.25 Kah wus-silverum8 neg agkémutcheg ut mukkinneonganit, nequt pasuk8e talentsu8, kah nequt muttannongane, nesausuk tahshit pasuk, nesausuk tahshinchag kah napanna shekels, nashpeu wus-shekelum wunneetupanatamwe kommuk.
38.26 Beka uppuhkukk8ut, póhshi shekel nashpeu wus-shekelum wunneetupanatamwe kommuk, nishnoh pasuk uppomushón neg ágkeemutcheg, wutch wunneesneecháge kodtumwohtkomunat kah ongkouéu, ne$wutch, nequtta tahshit pasukk8e muttannonganog kussúog, kah nishwudt muttannônganog kussúog, kah napanna tahshit pasukk88og, kah napanna tahshinchag.
38.27 Kah ne nequt pasukk8e talentsu silver wunnuppáhshadtauun ummortisumash wunneetupanatamwe weeke, kah ummortisumash adtnikheg, nequt pasukk88ash mortisash, nequt pasuk8e talentsash, pasuk talent ne pasuk mortisu8.
38.28 Kah nequt muttannongane nesausuk tahshit pasuk, kah nesausuk tahshinchag, kah napanna tahshinash shekels ayim 8hquoanash neepattunkquonkanit, kah wutogqúodtumunash ut uppukkukk8uk, kah ukkuhképunáwunash.
38.29 Kah wompuhshagque mag8onk, nesausuk tahshinchagkodtash talentsash, kah neesit muttannunkonogkodtash kah yauut p[â]suk88ash shekels.
38.30 Kah nashpe nish ayim mortisásh wutche squont mukkinneáe pummu wuttauwáe kommuk, kah wompuhshagque Altar, kah wompuhshágque papóquag noh$wutche; kah wame auwohteaongash ut Altarut.
38.31 Ummortisumash chippinneútunk waéenu, kah ummortisumash chippinnutunkane squoant, kah wame kenunkwhongash pummu wuttauwáe kommukqut, kah wame kenukwhongash chippinnútunkanit waéenu.
39.1 KAh 8nôag, kah purple, kah masquomp8uhhaúsik ayimwog waussummuwáe hogk8ongash waussummuónat, kah ayimwog wunneetupanatamwe hogk8ongash wutche Aaron, Jehovah ne ánunn8nop Mosesoh.
39.2 Kah ayim muttukit ahhohtag gold, 8nôag, kah purple, kah masquomp8uhhaúsik, kah wáne tuttuppunnaúsik hashabpónag.
39.3 Kah wossabbetáhhamwog golde namèkag, kah 8wówunnumpâsumun, uppemunneohtónussumun, wutauwóhkom ut 8nôiyeuut, kah ut purple$ut, kah ut masquomp8uhhaúsuut, kah ut wanegik hashabpónag, wutussinnùonk wáussinit.
39.4 Ayimwontamwog kogkodchikiyeuash muttugit ahhohtagik wâutjisháit: at neese sussippôag neit wâutjishau.
39.5 Kah wanégik upputtukquobpassineu muttugkit ahhohtag, ne noh ohtag, neáneyeu8, neaùnag ussinnúonk ne$ut, gold, 8nóag, purple, masquomp8uhhausik, kah wáne tuttuppunaúsik hashabpónag, ne ánunn8nomp Jehovah Mosesoh.
39.6 Kah ayimwog onyx hassunash tattamwohtaúunash, ut golde pohquag, kogohkussumunash, ogqunneunkquodtash ukkogohkussúm8ongash kuhkinneasunit, nashpe 8wesuongan88ash wunnaumonuh Israel.
39.7 Kah upponamúnash woskeche muttukit, muttugkit ahhohtag, mehquantamóe hassunash, wutch wunnaumonuh Israel neánunn8nont Jehovah Mosesoh.
39.8 Kah ayim mohpanágunit ahhohtag wutussinnúonk waussunit, neáneunkquodt ussinnuonk muttugkit [á]hhohtag gold, 8naog kah purple, kah masquomp8uhhausik, kah wáne tuttuppunaûsik hashabponag.
39.9 Yauut nái, piskkunaúsu ayimwog mohpanâgunit ahhohtag, nequt ómskinaúsu nesáhteag, kah nequt omskinaúsu negoshkag piskinausik.
39.10 Kah tattamwohtaúog noh$ut yauut pumóhtaash qussúkqunash, pumohtáash, sardius, Topaz kah Carbunkle, ye[ú] negonpomohtagish,
39.11 Kah nahohtôóhtagish, emeraud, saphir kah Diamond.
39.12 Káh nashwudt pomohtagish, lygur, Agat, kah amethist.
39.13 Kah yauut pomóhtagish, Beril, onix, kah jasper, tattamwoh taúsuash ut púkquag[-]gold, ut tattamwodtag.
39.14 Kah qussukquanit ohtaash 8wesuon[,]gan8ash wunnaumonuh Israel: naboneesinash, neaunag 8wesuongan8ash: neane kogohkussumuk kuhkinneasuonk, wosketomp[à]og 8wesuóngan8, nabo neesit chippánukeg.
39.15 Kah ayimwog ut mohpunagunit ahhohtag sásásagkinittúm8gish ut ahquáe, pepémsqunnumwu usseonk, pahke gold.
39.16 Kah ayimwog néesé pukquag golde, kah neesinash gold wohwayéôagish: kah ponamwog neesunash wahwayeôágish, ut neesit wóhkukquóag mohpanágunit ahhohtag.
39.17 Káh ponamwog neesunash gold pepemsqunnum8ongash, ut neesunash wohwayéoagish, uhqu[à]eu mahpanagunit ahhoht[à]g.
39.18 Kah neeswe uhquôhtogqut neése pepomsqunausukish, kuspissuash, ut neésit pukquag, kah upponumunáoash muttúgkit, mohpanagunaeu.
39.19 Kah [a]yimwog neesunash gold wohwayeôágish, kah upponamunaoash ut neesit w[ó]hkuhquoag mohpanagunit ahhohtag, ut sussuppoeu, ut anômut muttugkit ahhohtag.
39.20 Kah ayimwog neesinash gold wohwáyéôagish, kah upponumunáoash ut neesu wuttúgit muttukit ahhohtag anómit mohpanagunàeu, piuhsuke ad wâutjishunk, waábe wanégik puttukquobpus muttugit ahhohtag.
39.21 Kah kunnepunóog mohpanàgunit ahhohtag nashpeu wayeôagish wohwayeôagish ut muttugkit ahhohtag nashpeu 8nó8htog wáabése wanégik puttukquobpus muttugit ahhohtag, kah mahpanágunit ahhohtag mat woh n8chumwohtan8, wutch muttugit ahhohtag, ne ánunn8nomp Mosesoh.
39.22 Kah ayim petwóshkúshaonganu muttugit ahhohtag monagunéhteáe anakausuonk wame 8nòi.
39.23 Kah pukqui ut nashauwe petwoshqusháonk, onatuh pohquag wussittuppukanit ahhohtag péhchikquôsu waéenu, onk woh ma[tt]annogshánoh.
39.24 Kah ayimwog ut wôhkôeu petwoshqushaonganit pomegranates 8nóag, purple, kah mosquomp8uhhausik, tuttuppunaúsu.
39.25 Kah ayimwog pahke golde k8konogsoh nashauwe pomegranatsit, ut wôhkôeu petwoshqushaonganit, waéenu, nashauwe pomgranatsit.
39.26 K8k8kanogs kah pomgranat, k8k8kanogs kah pomgranat, ut wôhquòeu petwoshqushaonganit, waéenu, waussummuwónat, ne ánunn8nomp Jehovah Mosesoh.
39.27 Kah ayimwog hogk8ongash wanégik hashabponag, monakinnéhteannakausuonk, wutche Aaron kah wunnaumonuh
39.28 Kah muhpúhkukqut ahhohtag wanégik hashabpónag, k[a]h hashabponágene breeches, wáne tuttuppunaúsik hashabpónag.
39.29 Kah puttukquobpus wáne tuttuppunaúsik hashabpónag, kah 8nôag, kah purple, kah mosquomp8uhhaúsik, wuttussinnuonk wánequoantaúsit, neánan8nomp Jehovah Mosesoh.
39.30 Kah ayimwog wossabpi wutch wunneetupanatamwe chetuhquab, pahke gold, kah 8sukkuhhumanneau, wussukwhonk kogkohkussum8wongane kuhkinneasu, WUNNEETUPANATAMOOONK EN JEHOVAHUT.
39.31 Kah upponamúnneau 8nôunnaginus, woh ponamut muhpuhkukqut ahhohtagut, waábe, neánunn8nomp Jehovah Mosesoh.
39.32 Kah wame anakausuonk pummuwuttauwáe kommukqut, mukkinneáe kommukqut, kesteaúsu: kah wunnaumonuh Israel wutusséneau, neanunn8nont Jehovah Mosesoh, ne wutusséneau.
39.33 Kah paudtóog pummu wuttauwáe komuk Moses$ut, weetu, kah wame auwohteaongash noh$ut, 8quoanash, pas8nogquash, kah qunnunktugquash, kah neepattunkwhongash, kah mortisash.
39.34 Kah ábohquoásinne nomposhimwe ohk8nunk mshquodtsâsuog, kah ubbohquoásinne badgers ohk8nunk, kah onkwhongane ubpóhquôs.
39.35 Wauwáongane Ark, kah qunnunktugquash, kah petwohteae monaneteáe appuonk.
39.36 Table, kah wame auwohteaongash noh$ut, kah kuhkinneasúunne petukqunneg.
39.37 Pahke wequananteg ahhohtag, wequanantegash noh$ut, wequanantegash wunnóhtaúnat, kah wame auwohteaongash noh$ut, kah pumme wutch wequai.
39.38 Kah golde Altar, kah seséqueáe pummee, kah weetemunge pukut, weetemungwokish spices, kah [á]hohk8tik onkwhonk; wutche weetuómue squoant.
39.39 Wompuhshagque Altar, kah womposhogque pâpòquag, ne noh waj éiyeúuk qunnunktugquash, kah wame auwohteaongash noh$ut ahhut kutchessumúmuk, kah wusseet.
39.40 Ahhogk8tik wanequontaúsuongash chippinnutunganit, neepattunkwhongash, kah mortisumash, kah ahhogk8tik onkwhonk, ushquontáme chippinnèutunk, pemunneahtónash, kah kenonkwhongash, kah wame auwohteamukish pummuwuttauwáe komukqut, wutche mukkinneáe kommuk.
39.41 Wussummuáe hogk8unash, waussummuónat, ut wunneetupanatamwe komukqut, kah wunneetupanatamwe hogk8unash wutche Aaron sephausuaénin, kah wuthogk8ongan8ash wunnaumonuh, waussummuónat sephaúsuáe anninnohsúenúunneat.
39.42 Neanunn8nomp Jehovah Mosesoh, ne wuttinteauunneau wunnaumonuh Israel wame anakausuonk.
39.43 Kah Moses naum wame anakaúsuonk, kah kusseh, ukkesteaúunneau, neanunn8nont Jehovah, ne wutusséneau, kah Moses 8nánumuh.
40.1 KAh Jehovah ken8nau Mosesoh, wuttinuh,
40.2 Ne kesukok negonne nepâuz, negonne kesukok nenapâuz, pish k8nahtoh pummu wuttauwáe kommuk mukkinneáe kommuk.
40.3 Kah ne pish kuppónamun, wauwáongane Ark, kah kutonkhum Ark adnikheg.
40.4 Kah pish kuppétukkodtuh table, kah k8nogtoh wunnohtóonk noh$ut, kah pish kuppetukodtoh wequananteg ahhohtag, kah kenashqussum kequanantegash.
40.5 Kah pish kuppónam golde Altar, wutch weetemunge pukut, anaquohtag wauwáongane Ark, kah pônsh ahhohk8tik onkwhonk squoantamut pummu wuttauwâe komuk.
40.6 Kah pish kuppónam chikohtáe mag8ongane Altar, anaquohtag squoantàme pummu wuttauwáe kommuk, mukkinneáe kommuk.
40.7 Kah pish kuppónam ahhut kutchessumúmuk nashaúwe mukkinneáe kommukqut, kah Altar, kah ne pish kussokanumun nippe.
40.8 Kah pish kukquinnuppinneutauun, kah kuppon ahhohk8tik onkwhonk squontáme chippinnutunkanit.
40.9 Kah pish keneemunnum seséqueáe pummee, kah kusseséqunnum pummu wuttauwàe kommuk, kah wame ne noh ôhtag, kah pish k8neetupánatamwahtin kah wame auwohteaongash noh$ut, kah pish wunneetupánatamweyeú8.
40.10 Kah pish kusseséqunnum chikohtáe mag8ongane Altar, kah wame auwohteaongash noh$ut, kah pish k8neetupanatamwáht[ô/ò]h Altar, kah Altar pish nukkòme wunneetupánatamweyeú8.
40.11 Kah pish kussussequnnum áhhut kutchéssumumuk, kah wusseet, kah k8neetupánatamwahtin.
40.12 Kah pish kuppas8chuun Aaron kah wunnaumonuh, ut squontamut mukkinneáe kommukqut, kah kutsumóog nippe.
40.13 Kah pish kuthogquon Aaron wunneetupanatamwe hogk8ongash, kah pish kusseséqun, kah k8neetupanatamwah, kah pish n8wówussumuk en sephausuáe aninnohsúenúunneat.
40.14 Kah pish kuppas8che pás8 wunnaumonuh, kah kutogquanóog hogk8ongash.
40.15 Kah pish nag kusseséqunóog, naene seséqunat wut8shin, kah pish nag n8wówussumukquog sephausuaeaninnoh suenúunneat: kah wusseséqueongan8 pish micheme wússephausuwáenúunneau, pannuppe uppometuongan8out.
40.16 Kah Moses wutussen wame Jehováh ne [â]nunn8nont, ne wutussen.
40.17 Kah n$nih, negonne nepauz, nahohtôe kodtum8k, negonne kesukok nepâuz, pummu wuttauwáe komuk wunnéhteaúsu.
40.18 Kah Moses wunnehteau pummu wuttauwáekommuk, kah ponum mortisash, kah wunnòhtòu pahs8nogquash, kah wunnahtóu qunnunktugquash, kah wussukómpadtau neepattukquongash.
40.19 Kah sépham uppôhquôs, waábe pummu wuttauwáe kommukqut, kah uppetwohtauun obbohquos woskeche, neánann8nont Jehovah Mosesoh.
40.20 Kah neemunnum kah upponamun wauwáonk Arkut, kah ponam qunnunktugquash Arkut, & ponam onkwhósik monaneteáongane appuonk, waabe Arkut.
40.21 Kah paudtau Ark pummu wuttauwáekomukqut: kah wunnóhtau adtnikhégane onkwhonk, kah onkhum wauwáongane Ark, neanann8nont Jehovah Mosesoh.
40.22 Kah ponum table mukkinneáekommukqut, s[ú]ssupóeu pummuwuttauwáekommukqut nanúmeiyeu: poquodcheiyeu adnikhéganit.
40.23 Kah 8nohtáuunash quanteúhtagish petukqunneganash anaquabit Jehovah, neánann8nomp Jehovah Mosesoh.
40.24 Kah ponam wequananteg ahhohtag mukkinneáe kommukqut, piuhsuke tableut, sussuppôeu pummuwuttauwáekommukqut, sôwanáyeu.
40.25 Kah nashqussum wequanantegash anaquabit Jehovah, neanann8nont Jehovah Mosesoh.
40.26 Kah ponum golde Altar mukkinneáekommukqut anaquohtag adtnikheg, kah ne wuttit chikkohsumun weetemunge pukut, weetemungwokish spicesash, neánann8nont Jehováh Mosesoh.
40.27 
40.28 Kah wunnáhto onkwhongane squoant pummuwuttauwáekommuk.
40.29 Kah chikohtae mag8ongane Altar, ponum squoantame pummuwuttauwáe kommukqut, mukkinne[â]e kommukqut, kah ne wuttit sephaúsin, chikohtáe mag8ongash, kah meechúongane mag8onganash, neanann8nont Jehovah Mosesoh.
40.30 Kah ponam áhhut kutchessumúmuk, nashaue mukkinneáe kommukqut, kah Altar kah ne wussókanumun nippe, kutchessumwinneat.
40.31 Kah Moses kah Aaron, kah wunnaumonuh, ne wuttit kutchessumwunneau, wunnutchéganóash kah wusseet8wóash.
40.32 Petutteahettit mukkinneáe kommukqut, kah pas8sukkommóhettit Altar kutchessumóog, neánann8nont Jehovah Mosesoh.
40.33 Kah wunneehteau chippinneutunk waéene pummuwuttauwáe kommukqut, kah Altar, kah wunnohshau onkwhongane squoantame chippinneutunk, kah Moses kesteau anakausuonk.
40.34 Kah mahtokqs nuhkuhkom mukkinneáe kommuk, kah wussohsumóonk Jehovah wunnumwóhtauun pummuwuttauwáe kommukqut.
40.35 Kah Moses matta tápinnum8 uppetukónat mukkinneáe kommukqut: newutche mahtokqs ohteau, kah wussohsum8onk Jehovah wuñumwóhtauun pummuwuttàuwaekommukqut.
40.36 Kah mahtokqs ámaém8uk wutch waábe pummuwuttauwàekommukqut, wunnaumonuh Israel pomwusháog en wame uppomunshaongan8ont;
40.37 Qut mat mahtokqs ámaeémun8k, neit matta popomwushau8og: na en kesukod ámaeém8uk.
40.38 Newutche ummahtokqússum Jehovah ohtau woskeche pummuwuttauwáe kom̃ukqut kesukkodáeu, kah n8htau ohteau woskeche nukkonáeu, ut wuskesuk8wóut wame week Israel, wame uppomwushaonganooash.

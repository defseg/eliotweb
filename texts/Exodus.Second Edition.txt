1.1 ONK yeush 8wesuonganú8ash wunnaumonuh Israel paóhpanneg ut Egypt, nishnoh wosketomp kah week weeche peyomáog Jakoboh.
1.2 Reuben, Si[m]eon, Levi, kah Judah.
1.3 Ishakar, Zebulon, kah Benjamin.
1.4 Dan, kah Naphtali, Gad kah Asher.
1.5 Kah wame keteahogkôunog sohhogeg wutch wobpéit Jakob, nesausuk tahshinchagkodtog keteahogkôunog: newutche Joseph áappeup Egypt.
1.6 Kah Joseph nupp8, kah wame wematuh, kah wame ne pometuonk.
1.7 Kah wunnaumonuh Israel mishummeechumúog, kah nanomonáog kah muttaánwog, kah nano puhkénonkqussuog, muttáeu, kah ohke wunnumwápeneau.
1.8 Onk na wonk wuttit waápin wuske ketass8t ut Egypt, noh matta waheunk Josephoh.
1.9 Kah unnau ummissinninnumoh, Kusseh, missinninnúog wunnaumonuh Israel, monaog kah ánue menuhkesuog onk kenawun.
1.10 Ehoh waantamwe unneheuntuh, ishkont muttaánwog, onk n$nih mattompág88k, neit pish weech8humaog matwaoh, kah pìsh kutayeukqunnónog, onk pish monchéog wutch ohkeit.
1.11 Kah ayimauótuh kuhkuhhumwáe nanánuwanutcheh, wutawakompunnunnónaóut nashpeu weánunash: kah ayimauáog Pharohoh nompakoúunne otanash, Pithom kah Ramases.
1.12 Kah neane onkapunnanahettit, newuttin nano monánen, kah ne wuttinne muttaánin, kah {nano moocheke} musquanittamwog newutche wunnaumonuh Israel.
1.13 Kah Egyptiansog missinóhkonáog wunnaumonuh Israel nashpeu onkapunanittuonk.
1.14 Kah 8wésogkehteauóuh uppomantam8ongan8, nashpe menúhke missinno8onk man8nskit kah bricks: kah wame en anakausuonk ut ohteakonit: wame 8tinninnúmohkonaongan8 ne aseahheahettit, nashpeu onkapunanittuonk.
1.15 K[a]h ketass8t ut Egypt unnau mitwivésoh wut-hebrewsoh, n nag pásuk ussowesu Shiphrah, & onkatuk 8wesuonk Puah
1.16 Kah n8wau, Usseóg widwife wutannóhsuénúonk wut-hebrewe mittumwussog, kah naum8k, apehettit appuonganit, naumóniyeuit, neit kenushâu, & wuttôniyeuit, neit pomantaj.
1.17 Qut midwifesog qusháog Goduh, kah matta usseog ne anont Egypte ketass8t, qut pomantamwaheaog mukkitchogqsoh.
1.18 Kah Egypte ketass8t wehkomau midwifesoh, kah wuttinuh, tohwutch yeu usseóg, kah kuppomantamwáheaumw8 mukkitchogqsog?
1.19 Kah widwifesog unnaog Pharohoh, newutche Hebrewe mittamwussissog matta neyane Egyptiane mittumwussissog, newuche menuhkesuog, kah neechauog asquam midwife noh pápeyongkup.
1.20 Kah GOD wunneneheau midwifesoh, kah missinninnuog nano monáog, kah nano muttaánwog
1.21 Onk nnih newutche midwifesog qusháog Goduh, 8wekikaúuh.
1.22 Kah Pharoh unnau wame ummissinninnúmoh, n8wau, Nishnoh wunnaumonaiin wunnékin, kittinohkoneau sepuut, kah nish$noh wuttónin, kukketeahháu.
2.1 KAh au wosketomp weekit Levi, kah wéetoómau wuttónoh Levi.
2.2 Kah mittumwossis wompoquaou kah wunnaumonaieu, onk wunnauouh wunnetu kah wuttattashuh. nishuoh nepauzóh.
2.3 Kah ahque tapenuk wuttattashonat, kah wunnemunnumauoh misháshque box, kah uppitteuhkon, kah ne ponon mukkiésoh, onk ponau mishashquoh kishke sepuut.
2.4 Kah ummissésoh noadtit neepooh, kodwahteau uttôh ashpunnánit.
2.5 Kah wuttonoh Pharoh w8mussu, kutchissim8 ut sepuut. kah wunnunksquomoh pomushaoh kishketuk: kah nauau boxoh ut kenugke mishashqukkóntu, kah ann8nau wunnunksquomoh, kah wunneemunumunin.
2.6 Kah 8woshwunúmun, kah nauau mukkiésoh, kah kusseh, mukkies mau, kah ukkitteamonteanumoh, kah n8wau, Yeuoh Wuthebrew wunneechanoh,
2.7 Kah ummissésoh unnau Pharoh wuttaunoh, Woh nummonchem, k8wehquetumwánshish mittumwussis n8cháchuus, Wuthebrew mittumwussis, onk woh ken8sontamunk mukkiésoh.
2.8 Kah Pharoh wuttônoh wuttinuh, Monchish, kah nunksqua monchu, kah weehkômau mukkies ókasoh.
2.9 Kah Pharoh wuttaunoh wuttinuh, Neemun yeuoh mukkies n8sontamah, kah kutunkquatoush, kah mittumwussis neemunau mukkiésoh, kah wunn8sáneuh.
2.10 Onk mukkies nano missugken, kah uppás8oh Pharoh wuttónit, kah 8namonainneuh, kah wuttéhhenuh Moses, kah n8wau, Newutche n8tinóp nippekontu.
2.11 Onk nnih yeush ut kesukodtash, Moses masugkenug, sohham en weematut, kah naum weanunash, kah nauau Wutegyptiane wosketompuh, tattogkomont Wuthebrewe wosketomp, weematuh.
2.12 Kah ahaôsukqeu unuhquáeu, kah matta howane nauau: kah nushau Wutegyptianuh, kah upposekeinuh naguntu.
2.13 Kah sohham nahohtôeu kesukok, kah kusseh, nesuog Hebrewe wosketompaog mekônetuog, kah unnau matchetunutcheh, tohwutch tattagkomadt ketatteamong?
2.14 Onk n8wau, howan kutayimunk santimáen kah {wussittumun}, k8suminneanónut? ne kussin, woh kenusheh neyane nushop Wutegyptian? kah Moses wabesu, kah n8wau, wunnamuhkut ne wahteoun.
2.15 Onk Pharoh yeu wunn8tamun, kah kodtinneanau Mosesoh: kah Moses wussem8 wutch wuskesukqut Pharoh, kah ayeu ohkit Midian, kah appu wutahamonganit.
2.16 Kah nohtompeantogáe santim, nesausuk tahshittónau; kah peyaog kah wuttuhuppáog, kah numwapogkunnumwog wunnonkash, wuttattamwéhheunnat 8shuoh uffloksumoh.
2.17 Kah nanáanoncheg shepsoh peyauog, kah wutama8hkaóuh, kah Moses neepau, kah 8wadchanuh; kah wuttattamweheaog uf-floksum8oh.
2.18 Kah peyaunaog Reveloh 8sh8oh, kah n8wau, tohwutch teanuk peyauóg yeu kesukok?
2.19 Kah n8waog Wutegiptiane {wosketomp} nuppohquohwunnukqun wutch wunnutcheganout nananoncheg shepsoh: kah wonk wadhupadt n8thuppunkqun, kah wuttattamweheau floksoh.
2.20 Kah unnau wuttaunoh, kah uttoh áyeuoh? toh wutch yeuyeu nukkônog wosketomp? weehkom8k onk woh meech petukqunnunk.
2.21 Kah Móses tapeneam wéetómon wosketomp: kah weetauamwaheau Zipporahoh wuttaúnoh, Mosesoh.
2.22 Kah wunnaumónieu, kah wuttissowénuh Gershom: newutche n8wau, nuppapénuwohteaup ut penuwóhkomuk.
2.23 Kah n$nih, mahche m8chetikquinnukok, ketass8t ut Egypt napuk, kah wunnaumonuh Israel mahshanomóhettit, newutche wuttinnunnumunneat, kah mahshont8wahettit; ummauongan8 kuhkuhquem8 en Godut, newutche wuttinnummunneat,
2.24 Kah God n8tam wutahhouwoham8ongan8, kah God mehquantam 8n8waongan8 Abrahamoh, Isaakoh kah Jakoboh.
2.25 Kah God moneneauau wunnaumonuh Israel, kah God 8waheuh.
3.1 ONk Moses assamont uffloksumoh Jethro wasenumonche, nohtompeantogkae Sontim ut Midian, kah uss8unau floksoh ongkouwe touohkómukqut, kah peyau 8wadchumut GOD, ut Horeb.
3.2 Kah wutangelsumoh Jehovah wunnaéihtauoh kogkussompunáeu n8tau, wutch nôeu asinnekóusséhtu, kah naum, kah kusseh asinnekóusse nepéunk chikohteau, kah assinnekóusse nepeunk matta mohtuttano.
3.3 Kah Moses n8wau, nupóhcham yeuyeu, nukkodnaumun yeu mishe unnaumanissuonk, tohwutch asinnekôusse nepeunk mat mohtuttan8gk.
3.4 Kah Jehovah nauont puhcháoh ukkodnaúmunnin, kah God 8weéhkomuh wutch nôeu asinnekôussehtu, kah n8wau, Moses, Moses, kah n8wau, kusseh neen.
3.5 Kah n8wau, ahque yeu pas8tshaush, amaunsh kummoxìnash wutch kusseetut, newutche ne neepauwéan, wunneetupanatamwe ohke.
3.6 Kah n8wau, nen ummanitt8moh k8sh ummanitt8moh Abraham, ummanitt8moh Isaak, ummanitt8moh Jakob: kah Moses puttagham wuskesuk, newutche quéihtam moninneaun God.
3.7 Kah Jehovah n8wau, naum8e nunnaum wutunkapunnaongan8 nummissinninnumog ut Egypt, kah nunn8tam ummishapóuss8ongan8, newutche kuhkuhhumwáe nanánuwacheg, newutche n8wahteóh wutunkquanum8ongan88ash.
3.8 Kah nun8kem nuppohquohwhunnónaóont wutch wunnutcheganóont Wutegyptiansog, kah sohh8wunnónat ne wutch ohkeit, en wunne ohkeit, kah mishekishoi, en ohkit adt tomogkog sogkodtunk kah honey, wutohkeóut Kanaanite, kah Hittite, kah Amorite, kah Perisite, kah Hivite, kah Jebusite.
3.9 Kah yeuyeu kusseh, ummishabpôsuongan8 wunnaumonuh Israel nuppey[o]qun, kah wonk nunnaum sohquehhettuonk wutegyptianseog sohqheáhettit,
3.10 Kah yeuyeu peyaush, kah kuttannonsh en Pharohut, kah ken sohh8us nummissinninnúmog wunnaumonuh Israel wutch Egypt
3.11 Kah Moses unnau Goduh, Howan nen, nen woh áôi Pharohut kah nen woh sohh8wunog wunnaumonuh Israel wutche Egypt.
3.12 Kah n8wau, Wunnamuhkut k8weetomsh, kah yeu pish kuhkinneasuonk wutche kutánn8nunn8onk, sohh8wunnát missinninnumog wutch Egypt, yeu pish kittit wowussumóneau GOD yeu wadchuut.
3.13 Kah Moses unnau Goduh, Kusseh, peyaónog wunnaumonuh Israel, kah nuttinnoog um Manitt8moh wut8shinneunk, nuttann8nuk en kuhhogkaóut, kah unnugqueon, toh ussowesu? toh woh nuttinnóog?
3.14 Kah GOD unnau Mosesoh, NEN NUTTINNIIN NEN NUTTINNIIN: kah n8wau, yeu pish kuttinnóneau wunnaumonuh Israel, NENUKOH, ann8teamwe nuttann8nuk en kuhhogkaóut
3.15 Kah GOD wonk unnau Mosesoh, Yeu pish kuttinnóneau wunnaumonuh Israel, Jehovah um-Manitt8moh k8shuóog um-Manitt8moh Abraham, um-Manitt8moh Isaak, um-Manitt8moh Jakob nuttann8nuk en kuhhogakout, yeu micheme N8wesuonk, kah yeu n8che mehquoantamun en pometuonganehtu pometuonganehtu.
3.16 Monchish, moin nananuácheg Israel, kah us nagoh, Jehovah um Manitt8m8oh wut8shinneóg nunnaeihtunk, um-Manitt8moh Abraham, Isaak, kah Jakob, n8wau, natauwáhuwae kenátauwáhennúmwop, kah ne ánhenóg ut Egypt.
3.17 Kàh nussip, Kussohh8wunnunumw8 wutch onkquanumwinnát ut Egypt, ut wutohkit Cananite, kah Hittite, kah Amorite, kah Perisite, kah Hivite. kah Jebusite ohkit adt tomogkog sogkodtunk, kah honey
3.18 Kah nag pish k8namptunkquog, kah pish kuppeyam, kah nanánuwácheg Israel, ketass8tamwut ut Egypt, kah pish kuttinau, Jehovah um-Manitt8moh Hebrews nunnogskunkqun, kah yeuyeu moncheâhinnean, k8wehquetumàuunumun, nishikqunne pomushónat en touohkomukqut, onk woh nussephámauómun, Jehovah num-Manitt8mun
3.19 Kah n8wahteauun Egypte ketass8t matta kummoncheáhukou, matta tokanogque menuhkag ménutcheg
3.20 Kah nussumogkinnum nuhpit, kah nuttogkodtam Egypt, nashpe wame nummonchanatam8ongash, nish pish aseanish naut nashauwe, kah máhche ne nag, pish kummoncheáhuk8.
3.21 Kah nuttinnúmàuóog yeug missinninnuog kitteamonteanittuonk ut wuskesuk8ôut Wutegyptianeog, kah pish n$nih, monchéóg, matta pish toh ne kittit moncheinneau.
3.22 Qut nishnoh mittamwossis pish wehquttumauau weetatteamunguh, kah áneapeyônutcheh weekit, nompak8unne silver, kah nompak8unne gold, kah hogk8ongash, kah nìsh pish wuthogqunneaoash kenaumon8oog, kah kutton8óog, kah pish kummatcheheaóog wut-Egyptianeog.
4.1 ONk Moses namp8huk & n8wau, Qut kusseh, matta n8namptunk8og, kah matta woh kuhkeihtam8og nukkutt8ongash, newutch woh n8waog, Jehovah matta kenáeìhtunk8h.
4.2 Kah Jehovah wuttinuh, Teaguas ne kenutcheganit? kah n8wau, Sauóbpunk.
4.3 Kah n8wau, Unnóhteash ohkeit, kah wuttinnúhkon ohkeit, kah ask8k88, kah Moses 8seemutteamun wutch anaquohtag.
4.4 Kah Jehovah unnau Mosesoh, Summagunush kenutch, kah anin wussukqunat, kah summagunum wunnutch, kah wunneemunumun, kah sauóbpuhquámú8 ut wunnutcheganit.
4.5 Onk woh wunnamptamwog Jehovah um-Manitt8m8oh wut8shinneunk, um-Manitt8moh Abraham, um-Manitt8moh Isaak, kah um-Manitt8moh Jakob kenaéhtunk.
4.6 Kah Jehovah wonk wuttinuh, Ponsh yeuyeu kenutcheg kupp8chenaounut, kah ponam wunnutcheg upp8chenaóunut, kah sohwhunuk, kusseh wunnutcheg wutchek88 onatuh k8nnit
4.7 Kah n8wau, Wonk ponsh kenutcheg kupp8chenaounut, kah wonk upponamun wunnutcheg upp8chenaóunut, kah sohwunuk wutch upp8chenáounut, kah kusseh, waduhquabeyeu8.
4.8 Kah pish n$nih, matta wunnamptunk8an, asuh mat n8tamwéhhetteg 8wadtauatongqussuonk negonne kuhkinneasuonk, neit pish wunnamptamwog 8wadtauwatonkqussuonk nahohtôeu kuhkinneasuonk.
4.9 Kah pish n$nih, matta 8namptamohetteg wonk yeush neesinash kuhkinneasuongash asuh matta n8tamóhetteg kukkutt8wonk, neit pish keneemunum sepúpog, kah kussokanumun nabohteaouut, kah nippe, ne neemunnuman wutch sepuut, pish 8squeheongánu8 ut nabohteaouut.
4.10 Kah Moses unnau Jehovah, Woi num-Manitt8m, matta n8nónt8waénu8, asuh matta wutch negonne kesukodtumash, asuh nadteuh konn8nadt kittinneum, qut neen manunne nutt8n, kah manunne neenan.
4.11 Kah Jehovah wuttinuh, Howan ayig wutt8n wosketomp, asuh howan ayeuont mat kakutt8g, asuh kogkobsonutche, asuh woshwohtag wuskesukquash, asuh pogkenumunutcheh? sunnummatta neen Jehovah?
4.12 Kah yeuyeu monchish, kah n8weechahtom kutt8n, kah kukkuhk8tomoush toh woh an8wáan.
4.13 Kah n8wau, Woi num-Manitt8m, ann8s k8wehquetumoush ut wunnutcheganit toh woh ann8nadt.
4.14 Kah ummusquantam8onk Jehovah nashqunau ut Mosesit, kah n8wau, Sunnummatta Aaron Wullevite kemat? n8wahteoh wunnont8wae wunnont8wau: kah wonk kusseh, peyau kenogskunkq, kah nogquean, weekontam ut wuttahhut.
4.15 Kah pish kukkekat8hkau, kah ken kupponum kutt8wongash wutt8nut, kah neen n8wechahtam kutt8n, kah nagum wutt8n, kah kukkuhk8tomauonumw8 toh pish usseóg.
4.16 Kah noh pish kukkeket8kanshìk en missinninnutu, kah noh pish, nux noh pish k8t8nin, kah ken pish nnoh ummanit8m.
4.17 Kah yeu pogkomunk pish kukkinninnumun ut kenutcheganit, kah yeu nashpeu pish kutussem kuhkinneasuongash.
4.18 Kah Moses au & qushkeu en Jethrohut wessenumoncheh, kah wuttinuh, Moncheaheh k8wehquetumoush kah qushkeaheh en neematut, en Egypt kah nukkehkinneam toh wuttin ash pomantamunneau, kah Jethro unnau Mosesoh, wunohteae monchish.
4.19 Kah Jehovah unnau Mosesoh ut Midián ush, en qushkish Egypt, newutche wame nupp8k kodtinneanukqueahpaneg.
4.20 Kah Moses neemunau ummittamwussoh, kah wunnaumonuh, kah wunnaiyeu8mheuh Asses, kah qushkeu en ohkit Egypt, kah Moses neemunum uppogkomunk GOD ut wunnutcheganit.
4.21 Kah Jehovah unnau Mosesoh, áuan kukqushkenat en Egypt, naush, wame monchanatam8ongash nish ponamonish ut kenutcheganit, ussish nish, ut anaquabit Pharaoh: kah nummenuhkehteau wuttah, kah matta pish moncheaheoou missinninnuh.
4.22 Kah pish kuttin Pharaoh, yeu wussin Jehovah, Israel nunnaumon, mohtammegheog.
4.23 Kah kuttinush, moncheah nunnaumon onk wonk n8wáussumuk, kah sekeneaman kummoncheaheonat, kusseh pish nunnush kenaumon mohtommegheadt,
4.24 Onk n$nih ut maut, ahhut adtaomuk, Jehovah nagushkouoh, kah ukkonushoh.
4.25 Kah Zipporah neemunnum kenompsk, & quosquswau wunnaumonuh, & wuttinuhkon ut wusseetut, kah n8wau wunnamuhkut ken wusqheonkane wussukkiin en nuhhogkat.
4.26 Kah upponunuh, neit n8wau wuskqheongane wessukkiin newutche quoshqussausuonk.
4.27 Kah Jehovah unnau Aaronoh monchish nogkushkau Moses, in touhkomukqut: kah monchu, kah wunnokskauoh ut 8wadchumut God, kah wutchipwutt8nap8.
4.28 Kah Moses wuttinnonash Aaron wame wuttinnowaongash Jehovah, noh an8nont, kah wame kukkinneasuongash nish anonche.
4.29 Kah Moses monchu kah Aaron kah moieog wame nananuach[e]g wunnaumonuh lsrael.
4.30 Kah Aaron wussinneash wame kutt8wongash nish Jehovah anonche Moses, kah usseu kukkinneasuongash ut wuskesuk8out missinninnuog.
4.31 Kah missinninnuog wunnamptamwog, kah n8tamohettit Jehovah nadtauwaheont wunnaumonuh Israel, kah kahkinneog 8tammehpunnaongan8oash, neit nauwanumwog uppuhkuk88ash, kah nauwaeog.
5.1 KAh ompetak, Moses kah Aaron, petutteauog, kah unnáog Pharohoh, yeu wussin Jehovah, ummanitt8moh Israel, monchéah nummissinninnúmog, onk woh mishadtupp8og wutche neen ut touohkomuk.
5.2 Kah Pharaoh n8wau howan Jehovah, woh n8sweetam wuttinn8wáonk, moncheáheog Israel? matta n8waheau Jehovah, kah matta nummoncheáheau Israel.
5.3 Kah n8waog, Ummanitt8moh Hebrews nunnogskungqun: moncheahinnean k8wehqetumauunumun, nishikqunne pomushónat ut touohkomuk, kah sephamáuonat Jehovah nummanitt8mu, ishkont nunóhkukkungqun nashpeu weésâshaonk, asuh nashpeu togkodteg.
5.4 Kah Egypte ketass8t wuttinuh, tohwutch kenaau Moses kah Aaron, áhquoanuhkausuwáheog missinninnúog? neemunum8k k8wéanunn88ash.
5.5 Kah Pharaoh n8wau, Kusseh, missinninnúog m8naog ut ohkit, kah kutanwohsinéhheóog wutch 8wéanunn8wóut.
5.6 Kah Pharaoh an8nau ne kesukok, kuhkohhamwae piahquttumunutcheh ut missinninnutu, kah wutannôhsuéninnúm8uh, n8wau,
5.7 Ahque wonk aninnumau moskehtuash missinninnuog, ayeuónat briks, neânheógkup, monchehettich mukkinnumóhettich mosketuash nehenwonche nagumôh.
5.8 Neadtahshe kezheáhetteup briksoh negonáe ne pish wonk kenompe unnehheóneau, matta ken8num8unneau, newutche nag seseganamwog, newajeh unn8wahettit, Monchetuh sephamauontuh num-Manitt8mun.
5.9 Anakausuonk tuhkéquehteauunach ut wosketompaut, kah anakaushettich, kah ahque n8tamwehettich tahn8che kutt8wongash.
5.10 Kah kuhkohhumwaeu piahquttukeg ut missinninnitu sohhamwog, kah wutannohsuénúm8uh, kah unnáog missinninnuh n8waog, Yeu wussin Pharaoh, Matta kittinnunnummâuun8mw8 moskehtuash.
5.11 Monchek, neemunnum8k moskehtuash uttoh woh wadtinnumóg, qut matta kutanakausuongan8 pish ogkuhsinnunn8.
5.12 Kah missinninnúog nanweaog pannuppu wame ohkit Egypt, mukkinnumwog seséqussumukish, wutche moskéhtuit.
5.13 Kah kuhkohhamwáe piahquttukeg wunnánapimóuh, n8waog, Pakodchitteá8k kutanakausuongan8, nequttakesukquae anakausuonk, nequttakesukquogodtutch, neyane maskehtú8k.
5.14 Kah aninnohsúenuog wunnaumonat Israel neh Pharaoh ukkuhkhamwáe piahquttumunutche nanaánumwaheonche, nag tattagkomôog, unnówog, Tohwutch matta usséog neáhuttahsheu kezheógkup briksog, wunnonk8, kah yeu kesukok neyane negonaeu?
5.15 Kah aninnohsuenúog wunnaumonuh Israel, peyaog, kah mauunnitteauaog Pharohoh, n8waog, Tohwutch yeu unneheadt kittinnúmog?
5.16 Matta moskehtuash aninnumauóog kittinnúmog, & nuttinukqunnónog, Ayeuhk briksog, kah kusseh, kittinnúmoh tattagkomôog, qut puhchiyeuonk ohteau kummissinninnúmut.
5.17 Kah n8wau, Kussasegeneamw8, kussasegeneamw8: newajeh n8wayog, moncheahinnean, sephammauonat Jehovah.
5.18 Newutche yeuyeu monchek, anakausek: moskehtuash matta kittinnumonteamw8, qut pish ne kutteashe kezheoneau briksog.
5.19 Kah aninnohsuénuog wunnaumonuh Israel, naumwog ummatcheniyeuongan8, an8wáhettit, Matta pish kutohgusheamw8 briksog, nequttakesukquánakausuonk nequttakesukquogut.
5.20 Kah namehéaog Moses kah Aaron neepahettit woh wunnogskouwunnaóut, wamohettit Pharaohut.
5.21 Kah wuttinnóuh, Jehovah moneungk8k, kah wussittaj, newutche kummatchemungwuhhimun ut wuskesukqut Pharoh, kah wuskesukqut wuttinnumut, kuttinninnumauoôog togkodteg ut wunnutchegannóout nunnushhukqunnanónut.
5.22 Kah Moses qushkeu en Jehovahut, kah n8wau, LORD, tohwutch matchenehheadt yeug missinninnúog, tohwutch an8nean?
5.23 Newutche nadteuh paóon Pharaohut, kéket8hkonat ut k8wesuonganit, ummatchenéheuh yeuh missinninnuh, kah pohquohwhehteae asq kuppohquohwhunoh kummissinninumog.
6.1 ONK Jehovah unnau Mosesoh, yeuyeu pish kenauau toh ànheóg Pharaoh: newutche nashpe menuhkeu menutcheg pish ummoncheaheuh: kah nashpe menuhkeu menutchg ummoncha8hkauuh wutch wutohket.
6.2 Kah God ken8nau Mosesuh, kah wuttinuh, nen Jehovah.
6.3 Kah nen nunnaeihtaomp Abraham, kah Isaak, kah Jakob, nashpe n8wesuonk MANIT WAME MASUGKENUK, qut nashpeu n8wesuonk JEHOVAH matta n8wâhukk8og.
6.4 Kah wonk numménuhkéhteauópanneg [n]8n8waonk, nuttinnumôunnaóut ohket Canaan, ohke aneapeyomuk, nnoh áneapeáhettit.
6.5 Kah wonk nunn8tam wutáhhauwôhóm8ongan8 wunnaumonuh Israel, nneh Wutegyptianseog wátinninnúmuhkahettiche, nummehquoantam n8n8wáonk.
6.6 Newutche us wunnaumonuh Israel, nen Jehovah, & kussohh8wununnumw8 wutch agwu 8weannehheónaóut Wutegyptianséog: kah kuppohquohwhunnúnnumw8 wutch wuttinúmuhkônonnaóut, kah kumman8hwhunnumw8 nashpeu summagunnum8we móhpit, kah mishe wussittum8ongash.
6.7 Kah keneemununúmw8 wutch n8missinninnúmunneat, kah neen kum-Manitt8mw8, kah pish k8wahteaumw8, neen Jehovah kum-Manitt8mw8, waj sohh8wunnunóg wutch agwu 8weanunneheuonaóut Wutegyptianséog.
6.8 Onk pish kuppás8unnumw8 ohkit, n neh adtashinúmup nuhpit nuttinnumaónat Abraham, Isaak, kah Jakob, kah kittinnumauwununneau wutch ohtóonk, neen Jehovah.
6.9 Kah Moses ken8nau wunnaumonuh Israel, qut mat kuhkeitauwóowog Mosesoh, newutche mishe wuttamanatam8onk wuttahh8wóut, kah newutche uhqueu wuttinnumohkonônaóut.
6.10 Kah Jehovah ken8nau Mosesoh n8wau,
6.11 Petutteaush, ken8s Pharaoh ketass8t ut Egypt, onk woh moncheaheau wunnaumonuh Israel, wutch wutohkit.
6.12 Kah Moses kutt8 anaquabit Jehovah, n8wau, Kusseh, wunnaumonuh Israel matta nukkeihketunk8og, kah uttôh woh nuttin Pharaoh kuhkeihtunkqunan? kah neen matta quoshqusausin8 nussissitt8nash.
6.13 Kah Jehovah ken8nau Mosesoh, kah Aaronoh, kah ummeechumuhkónuh en wunnaumonat Israel, kah en Pharaohut ketass8t ut Egpyt, sohh8wunnónat wunnaumonuh Israel wutch ohkit Egypt.
6.14 Yeug adt uppuhkukk8utcheg weekuóut 8sh8oh wunnaumonuh Reuben mohtomégheonche Israel, Hanoch kah Pallu Hezron, kah Carmi, yeush wutteashinnunneongash Reuben.
6.15 Kah wunnaumonuh Simeon, Jemuel kah Jamin, kah Obad, kah Jachin, kah Zohar, kah Shaul wunnaumonuh Ukkanaanite mittummwossis: yeush wutteashinnunneongash Simeon.
6.16 Kah yeush 8wesuongan88ash wunnaumonuh Levi, ut pometuonganit: Gershom, kah Kohath, kah Merari: kah kodtum8ash uppomantam8onk Levi, nequt pasuk8e, shwinchag kah nesausuk tahshit kodtumwáe.
6.17 Wunnaumonuh Gershom: Libni, kah Shimi, neáhuttashinnunnéhettit,
6.18 Kah wunnaumonuh Kohath, Amram kah Izhar, kah Hebron, kah Uzziel, kah kodtum8ash uppomantam8onk Kohath, nequt pasuk8e shwinchag kah nishwe kodtum8.
6.19 Kah wunnaumonuh Merari: Mahali, kah Mushi: yeush wuttehhetteashinninneongash Levi ut wutontseongan8ut.
6.20 Kah Amram ummittumwussu Jochebed ohkumésoh, kah neekitteauau Aaron kah Moses, kah kodtum8ash uppomantamóonk Amram, nequtpasuk, shwinchag, kah nesausuk tahshit kodtumwae.
6.21 Kah wunnaumonuh Izhar: Korah, kah Nepheg, kah Zichri.
6.22 Kah wunnaumonuh Uzziel, Mishael kah Elzaphan, kah Zithai.
6.23 Kah Aaron ummittumwussu Elisheba wuttaunoh Aminadab weetompasu Naashon kah neeketeauau Nadab kah Abihu, Eleazat kah Ithamar.
6.24 Kah wunnaumonuh Korah: Assir, kah Elkanah, kah Abiasaph: yeush wutteateashinnúnneongash Ukkorite.
6.25 Kah Eleazar wunnaumonuh Aaron ummittumwussu wuttaunoh Putiel, & neekitteauau Phinehas, yeug adt uppuhkukk8utcheg 8shuoh Levitsog, neahuttahshinnunnéhettit.
6.26 Yeuoh Aaron kah Moses, yeuoh Jehovah anonche, sohh8win wunnaumonuh Israel wutch ohkit Egypt, neadtashik wutauwohteaongan88ash.
6.27 Yeug kônn8noncheg Pharohoh ketass8t ut Egypt, sohh8wunnônat wunnaumonuh lsrael wutch Egypt: yeuoh Moses kah Aaron.
6.28 Kah n$nih, nekesukok Jehovah kónn8nont Moses ut ohkit Egypt.
6.29 Kah Moses n8wau anaquabit Jehovah, kusseh neen mat quoshqussausue nussisset8nash, kah uttoh woh nuttin n8tunkqun Pharoh?
6.30 SPURIOUS?
7.1 KAh Jehovah unnau Mosesoh, násh, kummanitt8wahush ut Pharohut, kah Aaron kemat, pish k8quoshódtumwáenumin.
7.2 Pish kussinneash nish wame anunnónish, kah Aaron kemat pish ken8nau Pharohoh, onk woh moncheáheau wunnaumonuh Israel wutch wutohkit.
7.3 Kah nummenuhkehteau Phároh wuttah, kah nummishteóh nukkéhkìnneâsuongash, kah nummonchanatam8ongash ut ohket Egypt.
7.4 Kah Pharoh matta pish kukkuhkihtongkou, kah nupponam nunnutcheg Egypt, onk nussohh8wutoh nutauwôhteaongash, nummissinninnúmog, wunnaumonuh Israel, wutch ohket Egypt, nashpe mishu wussittum8ongash.
7.5 Kah Wutegyptianseog pish wahteauog; neen Jehovah, summagunnumon nunnutch en Egypt, onk pish nussohhouun wunnaumonuh Israel na wutch kenugke nagoh.
7.6 Kah Moses kah Aaron wutussèneau Jehovah ne anont, ne wutusseneau,
7.7 Kah Moses shwosuk tahshinchagu kodtumwohkomup, kah Aaron shwosug tahshinchage kah nishwudt kodtumwáe kôn8náhettit Pharohhoh.
7.8 Kah Jehovah unnau Mosesoh kah Aâronoh, n8wau,
7.9 Pharoh ken8nukqueóg, n8wadt, mag8k monchanatam8onk wutch kuhhogkaóut, neit woh kuttin Aaron, neemunush kuppagkomunk kah unnóhteash anaquabet Pharoh, onk pish ask8k88.
7.10 Kah Moses kah Aaron petutteaog Pha-rohut, kah wutusseneau, Jehovah ne anomp; kah Aaron unnohteau uppogkomunk ánaquabit Pharoh, kah anaquabenit wuttinnumoh, onk ask8k88p.
7.11 Kah Pharoh wonk weekomau waantamwoh kah pauwauoh, kah nag wonk pauwáog ut Egypt, ne wutusseneau nashpé ummonétuongan8.
7.12 Kah nag punnóhteáog, nish$noh wosketomp uppogkomunk, kah ask8k88ash: kah Aaron uppogkomunk qusseáshk8 uppogkomungan88ash.
7.13 Kah Pharoh wuttah nano menuhketeop kah matta nah wunnamptauoh Jehovah ne anont.
7.14 Kah Jehovah unnau Mososoh, Pharoh wuttah menuhkitteau, sekeneam monch[e]áheón missinninnuh.
7.15 Ush Pharohut nompóeu, kusseh, sohham en nippekontu kah woh keneepoh wussópinuk sepuut, no pajeh paont kah ne pogkomunk ask8k88kup, kukkinnumun.
7.16 Kah woh kuttin, Jehovah Ummanittumoh Hebrews nutann8nuk, n8wau, moncheah nummissinninnumog, woh n8wowussúmukquog ut touóhkomuk, kah kusseh asquam ken8tam8h.
7.17 Yeu wussin Jehovah, yeu wutche pish k8wahteómw8, neen Jehovah, kusseh, nuttogkodtam nashpeu nuppogkomunk ut nunnutcheganit sepupogquosh, kah mos wsqueheonganú8ash.
7.18 Kah namohsog neg apitcheg sepuut, pish nupp8og, kah seip pish matchemungquot, kah Wutegyptianseog pish sauunnumwog wuttattumun sepúpóg.
7.19 Kah Jehovah unnau Mosesoh, us Aaron, neemunush kuppogkomunk, kah summagunush kenutcheg, woskeche nippekontu Egypt, ut kussitchuwanit, ut sépuéhtu, kah ut nuppissuppagwehtu, kah nish$noh ut weéshquábashi[n], kah pish wsquéheongan88ash, kah pish wsqueheonganú8 wame ohkit Egypt, k8che mehtugquenutash, kah qussukquaneutash
7.20 Kah Moses kah Aaron wutusseneau ne ánont Jehovah, kah waápunum pogkomunk, kah togkodtam nippeash ut sepuwéhtu, ut wuskesukqut Pharaoh, kah wuskesuk8óont wuttinnumoh, kah wame nippeash ut sepuwehtu wsquéheonganu8ash.
7.21 Kah namohsog neg apitcheg sepuut nupp8og, kah seip mutchemungquot, kah Wutegyptiansog, mat wuttattamóog sepúpog, kah neh wsqueheonganú8, wame ohkit Egypt.
7.22 Onk Pauwauog Wutegiptianéog, neweyane usseneau nashpeu Pauwauongan8: kah wuttah Pharaoh nano menuhketeop, kah matta náh wun8tauoh, ne an8wadt Jehovah.
7.23 Kah Pharaoh qushkeu, kah au weekit, kah matta wuttahoh yeu úpponóun wonk,
7.24 Kah wame wutegyptianéog wónteáog wáeenu sepuut, wutche nippe wuttattumunat, newutche matta wuttattamóog sepupog.
7.25 Kah nesausuk tahshikquinokkod mahtshunk, mahche Jehovah togkodtog seip.
8.1 KAh Jehovah unnau Mosesoh, petuteash Pharaohut, kah us, yeu wussin Jehovah moncheah nummissinninnumog, onk woh n8wowussumukquog.
8.2 Kah sekeneámun kummonchéahheonâout, kusseh nuttogkodtam wâme kutohk tinnôgk8quasuog.
8.3 Kah seip pish m8cheke pas8au tinnogk8quásuóg, kah nag pish kuhkuhquéog, kah pish petutteaog keekit, kah ut kutappinneat kah woskeche kutapineat, kah weekuoont kittinneumog kah wame woskeche kummissinninnúmut, kah ahhuttanneshináanish, kah ahhut petukqununganehteauun.
8.4 Kah tinnogk8quasuog, pish kenóhkuhkongquog, kah ut kummissinninnumut, kah ut wame kltti[n]numut,
8.5 Kah Jehovah unnau Mosesoh, us Aaron, Summagunush kenutcheg nashpe kuppogkomunk, woskeche kussehtanit woskeche sepuwehtu, kah woskeche nuppissepagwehtu, kah sohhamwáh tinógkuhquasuog woskeche ohkit Egypt.
8.6 Kah Aaron summágunum wôhpit woskeche nippekontu ut Egypt, kah tinnogkuhquasuog kuhpeog, kah nohkuhkomwog ohke Egypt.
8.7 Kah pauwáog ne wutusseneau nashpe uppauwauongan8, kah kuhpeheaog tinnogkuhteoh ut woskeche ohkit Egypt.
8.8 Onk Pharaoh wehkomau Mosesoh kah Aaronoh, kah n8wau, nanompassum8k Jehovah, onk woh nutamaunumunk tinnogkuhteasu, kah wutch nummissinninnumut, kah hô nummoncheah missinninnúog, onk woh sephamauaog Jehovahoh.
8.9 Kah Moses unnau Pharaohoh quttianummeh uttoh adt nanompanwonshin kah wutch kittinnúmog, kah wutch kummissinninnúmog, onk woh nuttummehtâhwhóog tinnogkuhteaog wutche ken, kah keekuoash: webe sepuut na pish wuttaiinneau.
8.10 Kah n8wau, Saup. Kah n8wau, Naj ne àn8waan, onk woh k8wahteoun matta howan ogqueneungqussu Jehovah num-Manitt8munnónut.
8.11 Kah tinnogkuhteáog kutamáehtunkquog kah wutch weetuomehtu, kah wutch kittinnúmut, kah wutch kummissinninnúmut webe sepuut na pish wuttaiinneau.
8.12 Kah Moses kah Aaron sohhamwog wutch Pharaoh, kah Moses mauunnitteauau Jehovah newutche tinnogkuhteoh, neh ponamauoncheh Pharaohoh.
8.13 Kah Jehovah ne wutussen, ne an8wadt Moses. kah tinnogkuhteaog nupp8og wutsh weetuomut, wutch otanat, wutch ohteakonit.
8.14 Kah ummômôunkqunóuh, kah ohke ma[t]chemunkqúot.
8.15 Qut Pharaoh nag ne anwohsinóonk, kah menuhketeop wuttah, kah nah matta wunn8tauoh nean8wop Jehovah.
8.16 Kah Jehovah unnau Mosesoh, Us Aaron, Summagunush kuppogkomunk, kah togkodtash puppissai ut ohkit, onk pish yeuk88 ut wame ohkit Egypt.
8.17 Kah ne wutussenau, kah Aaron summagunum wohpit nashpeu uppogkomunk, kah togkodtam puppissai ut ohkit, kah na yeuhk88 ut wosketompaut, & puppinashimwut, kah wame puppissai ne ohkit yeuk88 wame ohkit Egypt.
8.18 Kah pauwaog ne ukqutchehteauunneau náshpeu uppauwaouongan8, pas8onat yeuhkquog, qut wutonehteauunneau kah yeuhk88 wosketompahtu kah puppinashumwehtu.
8.19 Kah pauwáog unnauog Pharaohoh, Yeu uppohchanitch GOD. kah Pharaoh wuttah menuhkiteop, kah nah matta 8namptauoh, neán8wadt Jehovah.
8.20 Kah Jehovah unnau Mosesoh, Omohkish nompoáeu, kah neepau anaquabit Pharaoh, kusseh, sohham en nippekontu: kah us Yeu wussin Jehovah, Moncheah nummissinninnúmog onk woh n8wowussumukquog.
8.21 Webe matta moncheahhéoadt nummissinninnúmog kusseh, kuppaudtinnummaush, kah ut kummssinninnúmehtu, kah ut kuttinneúmut, kah ut keekuwóut ianussuog (wowoskehuwacheg) kah wutegiptiansog weekuóut pish nanumwápuog iánussitcheh, kah wame ohkeit ne aphettit.
8.22 Kah nummonchanatamwe chippinum ne kesukok ohkit Goshen, uttoh nummissinninnúmog neepauwehettit, onk woh nâ mat wuttit ianusseinneau, onk woh k8wahteoon nen Jehovah ut noeu ohkeit.
8.23 Kah nupponum pohquohwunnittuonk nashaue nummissinninnumut kah kummissinninnúmut, saup yeu kuhkinneasuonk pìsh n$nih.
8.24 Kah Jehovah ne wutussen onk na peyoneau, tuhkequ[e] ianussitcheg weekit Pharaoh kah weekuout wuttinninnumoh, kah wame ohkeit Fgypt, kah ohke anit, newutche iánussitcheg.
8.25 Kah Pharaoh wehkomau Mosesoh kah Aaronoh, kah n8wau, Monchek, sephamok kum-Manitt8m8 ut ohkit.
8.26 Kah Moses n8wau, Matta woh ne wunnesein: newutche wutuhquoantam8ongan8 wut-Egyptianseog, nussephamauómun Jehovah num-Manitt8mun, kusseh, sun woh nussephausimun wutuhquoantam8ongan8 wut-Egyptianséog ut wuskesukk8óut, kah matta woh nukqussuquanehtóhhukk8unnónog?
8.27 Nunnishikqunushaumun en touohkomuk, kah nussephamauómun Jehovah num-Manitt8mun neánukqueog
8.28 Kah Pharaoh n8wau, Kummoncheáhunnúmw8, onk woh kussephamauômw8 Jehovah kum-Manitt8m8 ut touohkomuk, webe moncheog, nôatit úhteóg: nanompanwánshek:
8.29 Kah Moses n8wau, Kusseh, kussohwéehtaush, kah núnnanómpassum Jehovah. onk woh iánussitcheg ámaéog wutch Pharaohuh, wutch wuttinnúmut, & wutch ummissinninnúmut, saup, webe Pharaoh ahque wonk pann8aj, matta moncheáheunk missinninnúh, sephámauónat Jehovah.
8.30 Kah Moses sohham wutch Pharaohut, kah nanompassumau Jehovah.
8.31 Kah Jehovah wutussen neán8adt Moses, kah ontahshau iánussinitcheh wutch Pharaohut, wutch wuttinnúmut, kah wutch ummissinninnumut, matta pasuk na wutappéin.
8.32 Kah Pharoh menuhketeop wuttah ne wonk ut, kah matta moncheáheau missinninnuh,
9.1 ONk Jehovah unnau Mosesoh, Petutteaush en Pharoh, kah ken8s, yeu wussin Jehovah um-Manitt8moh hebrews, Moncheah nummissinninnumog, onk woh n8wowussumukquog.
9.2 Newutche seke[n]eáman kummoncheáhheonáont, kan nano kogkánunadt,
9.3 Kusseh, wunnutcheg Jehovah kenetasumut neg apitcheg ohteakonit: horsesuttu, assesuhtu, camelsehtu, oxenehtu, kah sheepsehtu, onkqueneunkque murrain.
9.4 Kah Jehovah pish monchanatamwe chippunau wunneetasum8uh Israel, kah wunneetasum8uh Egypt, kah na matta pish teag nupp8mun8h, ahtauehettit wunnaumonuh Israel.
9.5 Kah Jehovah kukkinnum. n8wau, Saup Jehovah yeu wutussen ut ohkit.
9.6 Kah Jehovah yeu wutussen nompuhkek, kah wame neetasuog ut Egypt nupp8og, qut wunnetasum8uh wunnaumonuh Israel matta pasuk wuttit nupp8un.
9.7 Onk an8team8, kah kusseh, matta pasuk wunneetasumoh Israel nupp8oh: onk wuttah Pharoh menuhketeop, & matta moncheáheau missinninnuh.
9.8 Kah Jehovah unnau Mosesoh kah Aaronoh, Nemunum8k pukque ut kenutcheyeuwóut, wutch ahuttannéshinneamuk onk Moses seáuhteaj en kesugquiug, anaquabit wuskesukqut Pharaoh.
9.9 Onk pish puppissaiyeu8 ut wame ohkit Egypt, onk pish ohteau woskeche wosketompaut, kah wóskeche puppinashimwehtu, mogquenu8uk póhkishunk chechishqusháeu pissohteasuongash ut wame ohkit Egypt,
9.10 Kah neemunnúmwog pukquée ut ahuttannéshinneamuk, kah neepóog anaquabit Pharoh; kah Moses wusseáuhkon en kesukquiug: onk mogquenú8, chechisqshaeu pissohteasuonganú8, pohkisháash ut wosketompaut, kah ut puppinashimwut.
9.11 Kah pauwaog ôhhôneau neepóog ut anaquabit Moses, newutche mogquee[n], newutche mogquean ohteau pauwáatu, kah wame wut-Egyptiansehtu.
9.12 Kah Jehovah menúhketeau wuttah Pharoh, kah matta nah wunn8tauoh, Jehovah ne ánomp Mosesoh.
9.13 Kah Jehovah unnau Mosesoh, Omohkish nompôeu, kah neepau anaquabit Pharaoh, kah us, Yeu wussin Jehovah um-Manitt8moh Hebrews, moncheah nummissinninnúmog, onk woh n8wowussumukquog.
9.14 Newutche yeuyeu kuppaudtinnómaush wame nutushpunnóhteaongash ut kuttahhut, kah ut kittinninnúmut, kah ut kummissinninnúmut, onk woh k8wahteoh, matta howan nuttinnongk8 wame muttaohkit.
9.15 Newutche yeuyeu nussummágunum nuhpit, kah kuttogkomush, kah kummissinninnúmog enninneaonk, kah yeuyeu woh kuttúmmehtahwut wutch ohkit.
9.16 Qut wunnamuhkut, yeu k8che omohkinunun, náhtuhkon ut kuhhogkat nummenuhkesuonk: kah woh n8wesuonk wahteauwàhuwon wame muttaohkit.
9.17 Onch asq kuppumme mishéh kuhhog ayeuuhkone nummissinninnúmog, matta kummoncheaheoog.
9.18 Kusseh, nussokun yeu utt8che saup, ahche uhqueneunkque mussékon matta áananógup ut Egypt, ne weske n nag, yeu pajeh.
9.19 Onk yeuyeu an8hteamwush {teanuk} mohmôin keneetasumog, kah wame neg apitcheg ohteakonit: nishnoh wosketomp, kah puppinashim, noh námhit ut ohteakonit kah matta môunnôut ut weetuómut mussegon pish uppogsum8ónuh, kah pish nupp8og.
9.20 Noh quohtog wuttinn8wáonk Jehovah, kenugke wuttinnúmut Pharoh, quogqueáheau wuttinnúmoh kah wunnetasumoh, en weetuómut.
9.21 Kah n noh matta ponuk wuttah ut wuttinn8waonganit Jehovah, nukkonau wuttinnúmoh kah wunneetasumoh ut ohteakonit
9.22 Kah Jehovah unnau Mosesoh, summagunish kuhpit en kesukquieu, onk pish musségon, ut wame ohkit Egypt, wosketompaúhtu kah puppinashimwehtu, kah nish$noh moskehtuut ohteakonit ohkeit Egypt.
9.23 Kah Moses summágunum upppogkomunk en kesukqut, onk Jehovah padtahquohhanehteau, kah musségon, kah n8tau pomushau óhkeit, kah Jehovah sokanónteau musségonoh ut ohkeit Egypt.
9.24 Kah na musségon kah n8tau kenukshau musségonit: ahche uhqueneunkquod, matta áananógup wame ohkit Egypt, nadteuh wadtahtimó8ongan88k.
9.25 Kah musségon mussehtham ut wame ohkit Egypt, wame ne ohtag ohteuhkonit, naneeswe wosketompauhtu & puppinashimwehtu: kah musségon mussehtham nishnoh moskit, ut ohteakonit, kah pohquttáhham nishnoh matug ut ohteakonit.
9.26 Webe ohkit Gothen ne aphettit wunnaumonuh Israel, na matta mussegonnunn8.
9.27 Kah Pharaoh an8team8, wehkomau Mosesoh. kah Aaronoh, kah wuttinuh, Nummatchesem yeuyeu: Jehovah sampweusséaen, kah nen kah nummissinninnúmog nummatchetumun.
9.28 Nanumpassum8k Jehovah. newutche wamut, onk woh matta wonk mishont8wóou GOD kah musségon, kah kummoncheáhennumw8, kah matta pish yeu kussepohteaunneau.
9.29 Kah Moses wuttinuh, 8mon otánat sepagannúmauog nunnutchegash Jehovah, pish ahqueu padtahquohhan, kah pish ahque musségon, onk woh k8wahteôh ohke wuttaihe Jehovah.
9.30 Qut ken kah kittinnúmog, n8wáhteoh, asquam k8wabesumw8 anaquabit Jehovah Manit.
9.31 Kah hashabpog, kah barly, mussehthánash, newutche barlyhash mussunkquaminnú8ash, kah hashábpog wuskannemunnú8og.
9.32 Qut wheatash, kah ryeash, matta mussehthánn8ash, newutche puttogwhosuash.
9.33 Kah Moses sohham wutch ot[a]nit wutch Pharaohut, kah sepagunnúmauau wunnutchegash Jehovah, kah mish[a]nt8waongash kah mussegon paumshaúm8ash, kah matta sokanón8 ut ohkeit.
9.34 Kah Pharoh nag, sokanon, kah musségon, & padtahquahan pamusháash, kah wonk matchesu, kah menuhketeop wuttah, nagum kah wuttinnúmoh.
9.35 Kah Pharoh wuttah náno menuhketeop, kah matta moncheáheau wunnaumonuh Israel, ne ánomp Jehovah, nashpeu wunnutcheganit Moses.
10.1 KAh Jehovah unnau Mosesoh, Petututteash Pharaohut newutche nummenuhkehteoh wuttah, kah wuttahh8wóash wuttinnúmoh, onk woh yeush nupponamunash nukkuhkinneasuongash wunnashómut.
10.2 Onk woh kummushamunash ut wohtauogut kenaumon, kah kenaumon wunnaumonat, ne ásee ut Egypt, kah nukkehkinneasuongash, nish ponamónìsh, onk woh k8wahteoh neen Jehovah.
10.3 Kah Moses kah Aaron petutteaog Pharohut, kah wuttinóuh, Yeu wussin Jehovah um-Manitt8moh Hebrews, Toh utt8che kussekeneam hahpáun anaquabeh? moncheah nummissinninnúmog onk woh n8wówussumukquog.
10.4 Newutche sekeneaman moncheaheon nummissinninnúmog, kusseh nuppas8 saup quaquequeshontáog ut kutohkit.
10.5 Onk pish nohkúhkomwog wuskesuqut ohke, onk matta pish naum8un ohke: kah pish meechwog ne asquttahhogup, ne asquttahhogup wutch mussegon: kah nag pish meechwog nishnoh mahtug, ne neekitteauan ut ohteakonit.
10.6 Kah nag pish numwápuog keek8wóont kah weekuóont wame kittinnúmog, kah weekuóont wame wut-Egyptianseog, nish k8shog, kah k8shog 8sh8wóuh, matta nanaúmohettegish, ne adt8che ayeuhetteup woskeche ohkit, yeu pajeh kesukok. Kah quinnuppekompau, kah sohham wutch Pharaohut.
10.7 Kah Pharoh wuttinnumoh unnukq, Toh utt8che yeuoh wosketomp woh kuppithúkqun? moncheah wosketompaog, onk woh waussumáog Jehovah um-Manitt8m8oh, asquam k8wahteauóh Egypt matcheteauun?
10.8 Kah Moses kah Aaron wonk pás8au ut Pharaohut, kah wuttinuh, Monchek waussumók Jehovâh kum-Manitt8m8, qut howanig kah howanig woh monchecheg?
10.9 Kah Moses n8wau, Nummonchemun, n8weechaómun nummukkiésumunónog, kah nukkechisumunnónog, nunnaumonnanonog, kah nuttaunónog, nuffloksumunnónog, nutherdsumunnónog nummonchemun, newutche nummi[s]hadtupumun ut Jehovah.
10.10 Kah wuttinuh, Jehovah nein wetómuk8k, neyane moncheahenog kenaau, & kummukkiesumm8óog: ahqueteau8k, newutche machuk ohteau anaquabeog.
10.11 Matchaog, monchek kenaau wosketompaog, kah waussumok Jehovah newutche ne k8wehquetumunnáop; kah wussoh8hkauoh wutch Pharaoh anaquabit
10.12 Kah Jehovah unnau Mosesoh, Summagunush kenutcheg woskeche ohkit Egypt wutch quaquequeshontáog, woh nuhkuhkomwog ohkit Egypt, onk woh mahchep8og nishnoh moskiht ut ohkit, ne wame missegon asquttahhogkup.
10.13 Kah Moses summagunnum uppogkomunk en woskeche ohkit Egypt, kah Jehovah paudtunau wutchepwashinneoh ut ohkeit ne kesukok, neteágu, kah wompane, kah mohtompog, wutchepwoash pas8au quaquequeshontuh.
10.14 Kah quáquequeshontaog nuhkúhkomwog wame ohkit Egypt, kah appuog wame ut Egypt, ahche tuhkéquan, matta áennánop negonnáe, onk neg nahohtóeu matta pish unnáno.
10.15 Kah nuhkúhkomwog wame woskétohke, kah ohke pohkenái, kah nag meechwog wame moskehtuash ne ohkit, kah wame mehtugque meechummúongash, mussegon asquehtahhukupash, kah na matta ohtáno ashkóshqui mahtugqut, asuh maskit ut ohteakônit, wame ohkit Egypt.
10.16 Neit Pharoah kenuppe weekomau Moses kah Aaron, kah n8wau, nummatcheénneh Jehovah kum-Manitt8m8, kah kenaau.
10.17 Kah yeuyeu ahquoantamah nummatcheséonk, k8wehquetumoush webe yeuyeu majish, kah nanumpassum8k Jehovah kum-Manitt8mw8, onk woh nutamaúnumunk yeu nupp8onk webe.
10.18 Kah sohham wutch Pharaohut, kah nanumpassumau Jehovah.
10.19 Kah Jehovah quinnúpinau mehshetashshinneoh wutch ketáhhenáeu, kah amaunau quaquequeshôntuh, kah ummichemuhkonuh en msque ketahhannet: na matta pasuk wutappein quáquequéshont, wame ohkit Egypt.
10.20 Kah Jehovah menuhketeau wuttah Pharoh kah matta moncheáheauh wunnaumonuh Isarel.
10.21 Kah Jehovah unnau Mosesoh, summagunash kenutcheg nogqueu en kesukquiug, kah pish pohkenái wame ohkit Egypt, woh meequnnúmun pohkenái.
10.22 Kah Moses summagunum wóhpet en kesukquiug, onk na kuhpogki pohkenai, wame ohkit Egypt, nishikquinne.
10.23 Matta howan nauóou weematoh, asuh matta omohkeog wutch wutappuonganit, nishikquinne: qut wame wunnaumonuh Israel wequái wame neaihettit.
10.24 Kah Pharoh weekomau Mosesoh, kah n8wau, monchek, waussumok Jehovah, qut webe kuffloksumóog kah kutherdsumóog appehettich: kummukkiésum8óog wonk weechóg8k.
10.25 Kah Moses n8wau, ken woh kummag ut nunnutcheganit, sephaúsuongash, kah chikohtáe mag8ongksh, onkwoh nussephamauomun Jehovah num-Manitt8mun.
10.26 Kah wonk nunneetasúmunnónog woh n8weecháaúmun, matta woh muhkas nûkkonnóon: newutche nag neemunóunnónog n8wówussumonanónut Jehovah num-Manitt8mun: kah asquam n8wáhteau8unan uttóh nashpeu wáussumogkut Jehovah, onk na peyôog.
10.27 Kah Jehovah menúhketeau wuttah Pharoh, kah matta ummoncheàheuh,
10.28 Kah Pharoh wuttinuh amaeihtah, nunnukqsush, ahque wonk naush nuskesuk, ne wutche nekesukok nauman nuskesuk, pish kenup.
10.29 Kah Moses n8wau, k8nomwam, matta ma wonk nunnaúm8h kuskesuk.
11.1 KAh Jehovah unnau Mosesoh, majish pasukqut nutuspunnan Pharoh, kah Egypt: kah mahche ne nag, noh pish kummoncheahukou na wutch moncheahukquéog, sohwhokonittue kussohwhohkónukou na wutch moáe.
11.2 Ket8kash yeuyeu ut wéhtaúogk8wout missinninnúog, kah nish$noh pasuk woskeetomp wéhquetumauonch weetatteamûngoh, kah nishnoh mittumwossis weetattéamunguh nompakóuunne silver, kah nompakóuunne gold.
11.3 Kah Jehovah aninnumaúau kitteamonteanittúonk ut woskesuk8óut wutegyptianséog: wonk wosketomp Moses missugken ut ohkit Egypt, ut wuskesuk8óut wuttinnúmoh Pharoh kah wuskésuk8out missinninnuog.
11.4 Kah Moses n8wau, yeu wussin Jehovah nôuttipukok, nussohham en nashaúe Egypt.
11.5 Kah nish$noh mahtamegit ut ohkit Egypt pish nup, wutch mohtommegheonche Pharoh apit ketas8tamwe appuonganit, onk yeáen mohtomegheonche missinóe mittumwossis, keihchikkompauit togwonganit, kah nish$noh mohtommégit puppinashim.
11.6 Kah na pish mishahpôsuoganu8, wame ohkit Egypt ne matta áennan8gkup, asuh matta pish wonk ânán8g.
11.7 Qut matta pish howan wunnaumonuh Israel mukkenuk8h anumwoh, asuh wosketomp, asuh puppinashim, onk woh k8wahteaumw8 uttoh en Jehovah {monchanatamwe} chippunuk ut nashaue Egyptiansog kah Israelitsog.
11.8 Kah wame yeug kittinnumog pish nuppeyogquog, kah nunnauwaéhtunkquog, n8waog, sohhash ken, kah wame missinninnúog ne kusseetut: kah ne mahche nnag, neit pish nussohham: kah sohham wutch Pharaohut, kussopitáe musquantog.
11.9 Kah Jehovah unnau Mosesoh, Pharaoh matta woh ken8tunkou, onk woh nummonchanatamweseongash monatash ut ohkit Egypt.
11.10 Kah Moses kah Aaron wutussenáoash wame yeush monchantamweseongash anaquabit Pharoh; kah Jehovah menuhketeau wuttah Pharaoh, kah matta ummoncheaheuh wunnaumonuh Israel wutch wutohkit,
12.1 KAh Jehovah unnau Mosesoh kah Aaronoh, ut ohkit Egypt, n8wau,
12.2 Yeuoh nepauz kenugke kenaau, uppuhkukk8oh nepauzsaog, ut kenugke kenaau pish negonne nepauzsoou ut kudtum8ut.
12.3 ken8n8k wáme ummukkineaongan8 Israel, n8wagk, Piogkukquinhog nepauz, neemunnumáhettich nishnoh wosketomp sheepsemesoh, neadtahshinnu8k week8óash wut8shinneunk, sheepsem nishnoh weetuomut.
12.4 Qut weetu peasik wutche sheepsem, neit pish nagum, kah weetatteamung wetshittteauómonche neemunauog neadtasinit keteahogkôunoh, nishnoh wosketomp wutteáshipwin, woh kuttogketamunneau wutch sheepsem,
12.5 Shepsemes pannuppu w[a]negit, nompashim, ne nan kodtumuk, noh pish keneemunau wutch sheepsut asuh wutch goatsut,
12.6 Onk woh k8wadchanumóneau, onk naén nabo yaou-quinóhhog yeuoh nepauz kah wame moyeuwehkomunk ummukkineonganit Ifrael, pish wunnushóuh, ut nasháuwe neesit wunnonkquae.
12.7 Kah pish neemunnumwog 8squeheonk kah pish wuttinohkónau aeihtáe pogkómuhquonkane squoantamut, kah noh pametshik wohquamése usquoantamut, ut weetuómut tóh adt mowháhettit.
12.8 Kah nag pish meechwog weyaus ne nohkog, app8simukn8táut, kah weekone petukqunnunk, kah weesadtippaguash pish ahpâdtamwog.
12.9 Matta pish kutashkéhtam8unneau, asuh touophamunnat nippéit, qut ahp8nach ut n8táut, uppuhkuk, kah wusseetash, kah kukkeyeu.
12.10 Kah áhque nawhutch ahtónaj en nompoáe: kah ne asqueteâmuk en nompoáe pish chikohsumunneau ut n8táut.
12.11 Kah yeu pish kittin meechinneau, puttukquobpusseog, kummoxinn8ash kusseet8óut, kah kutanwóhhou kenutcheganit, kah pish kukkinnuppehteamuneau: yeu Jehovah kuppaúmukkongk8wonkanun
12.12 Kah nuppannupwusham ohke Egypt ne nohkog, kah nunnush nish$noh mohtomégit ut ohkit Egypt, wutch wosketomp, kah yean puppinashim: kah ayeuuhkone wame Ummanitt8m8oh Egypt nutussem wussittumóonk neen Jehovah.
12.13 Kah 8squeheonk k8kukkinneasuonganónneau uttôh appeóg: kah naúmon wsqueheonk, pish kuppaumukaúonumw8: kah paguanúonk matta pish kenuhkukongk8 kuppaguanukqunnaóont, togkodtamon ohkit Egypt.
12.14 Kah yeu kesukok pish k8mehquoantamunganunneau, kah pish mishshadtup8e kumishadtup8unnómw8 Jehovah, panuppu wame kutontseongan88ash pish kummishadtupp8we nanawàhteauûnneau michàmohtag kuhk8waonk.
12.15 Nesausuk audtahshikquinogokish pish kummeechumw8, weekone petukqunnunk, qut negonne kesukok pish kutamaúnumumw8 nukóne séog, wutch keek8wóut: newutch howan meechik sée Petukqunnunk, noh keteahogkou pish tumméhtawhóu wutch Israel, wutch negonne kesukok onk yean nesausuk tahshikquinogkodtut.
12.16 Kah negonne kesukok pish tutahtómw8 wunneetupanatamwe moiéonk, kah nesausuk tahshikquinogok wunneetupanatamwe moiéonk; toh usséhteag neit, webene nish$noh pasuk meechik, ne webe kutusséneau.
12.17 Kah pish kukkuhkinnúmunneau weekone petukqunnunkane mishadtap8onk, newutche yeu nompe kesukok, nussôhh8wuttoh kutchadchabwushaongan8 wutch ohkit Egypt, kah pish kukkuhkinnumunneau yeu kesukok, panuppu kutontséonganóont, michemohtag kuhk8wáonk.
12.18 Negonne nepáuz, nabo yaou quinohhog noh nepâuz, wunnonk88k, pish kummeechimw8 weekone petukqunnunk, onk yean neesneechidtikqunhog kah nequt, ne nepâuz wunnonk88k.
12.19 Nesausuk tahshikquinokok nukóne sèog matta pish namehteau8un ut kekuôont, newutche howan meechik ne séog noh keteahogkou pish tummehtahwhôu wutch ummukkinneonganit Israel, uttóh en pen8wohteaet, asuh kohtóhteaeekit.
12.20 nish$noh teag sean, matta kummeech8unneau: wame nish$noh kutaiinneau pish kummeechimw8 weekóne petukqunnunk.
12.21 Kah Moses wekomau wame nanánuanutcheh Israel, kah wuttinuh, sohwhunn8k, kah neemunnumunk sheepsemesog, neahut tahshinninnéog, kah nush8k paumaukunkawonkanun.
12.22 Kah pish keneemunnumumw8 aseepsik hysop, kah quogkinnum8k wsqueheonganit wunnonganit, kah kusseaohkónneau pametshik wohkumásu ussquoantamut, kah aeétae pogkomuhquokanit wsqueheonk ne wunnonkanit: kah kenaau. sohham8kitch wosketomp squoantamut weekit, onk na en nompóeu.
12.23 Newutche Jehovah pannupshau, togkomau wut-Egyptiansog, kah naum wsqueheonk, pametshik wohkummásuaeu squoantamut, kah aeetáeu pogkomuhquongash, kah Jehovah paumukkom squoant, kah matta unnánumaúon nushéhteaénu uppetukonat kekuont uppaguohkonat.
12.24 Kah yeu pish kukkuhkinnúmunneau, kuhk8waonk wutche ken, kah keneechanog micheme.
12.25 Onk pish n$nih, petutteaog ohke, Jehovah ánumunkqueog, ne an8wop, neit pish kukkuhkinúmunnaau yeu waussumóonk.
12.26 Kah pish n$nih, kenaumónog unnugquean teague yeu waussumauwaonk?
12.27 Neit pish kussimw8, yeu wutche sephausuonk kupaumukkonkqunnánonut Jehovah, noh paûmukog weekuóash wunnaumonuh Israel ut Egypt, paguanont wut-Egyptianseh, kah pohquóhwhuttunk kekinnonash; onk missinninnuog nauôshikquaeog kah nauwaéog.
12.28 Kah wunnaumonuh Israel monchéog, kah wutusseneau, ne Jehovah ánonn8nont Moses kah Aaron, ne wutussenau.
12.29 kah n$nih, nôuttipukok Jehovah togkomau nish$noh mohtommégitcheh ut ohkit Egypt, wutche mohtommégheonche Pharoh apinitche ketass8tamwe appuonganit, onk yean mohtommégheonche missin ut kuppishagkinnittuonganit, kah nishnoh mohtommégit puppinashim.
12.30 Kah Pharoh omohkeu nuhkonáeu nagum kah wame wuttinnúmoh, & wame wut-Egyptianséog, kah na mishahpósuonganú8 ut Egypt: newutche matta pasuk weetu qut na pasuk wuttit nuppun.
12.31 Kah weekomau Mosesoh kah Aaronoh nukkonáeu, kah n8wau, Omohkek, sohham8k wutch nummissinnúmut, kenaau kah wunnaumonuh Israel, kah monchek waussumok Jehovah ne án8waógkup.
12.32 Wonk neemunn8k kuffloksum8óog, kutherdsum8óog, ne án8waogkup. kah monchek; kah wonk wunnanumegk neen.
12.33 Kah wut-Egyptianseog ukkenupwushanouh missinninnúoh, kenuppe moncheaheáhettit wutch ohkit, newutche n8waog, Wame nunnúpmun.
12.34 Kah missinninnúog neemunnumwog ne tadtuhpunósik asquam seánun8g, papontukquagish, weesquabesuash hogk8onganit ut wuttugkeont.
12.35 Kah wunnaumonuh Israel usséog neán8wadt Moses, kah wehquetumauáog wut-Egyptianse silvere nompakouanash, & golde nompakouanash, kah hogk8ongash.
12.36 Kah Jehovah aninnumauau missinnúh kitteamonteanittuonk ut wuskesuk8oont wut-Egyptianseog: kah wuttinnumauóuh ne wehquetumunit, kah matcheheaog wut Egyptianeuh.
12.37 Kah wunnaumonuh Israel pomusháog wutch Ramases onk yean Succoth, nequtta tahshit pasuk8e muttannonk ahkeihshacheg wosketompaog, chaubussitcheg mukkiésog.
12.38 Kah wonk m8cheke iánussuog missinninnúog 8weechauôuh, kah floksog, kah heardsog, ahche missi ahtóonk.
12.39 Kah apwóog netadtuhpunósik ne wadtáhettit wutch Egypt, weekone petukqunneg, newutche matta seánunnop, newutche sokwhôkônunk wutch Egypt, kah matta sépohteaúog, ásuh quaquoshweehtam8og meetsuonk.
12.40 Kah 8tahtuongan8 wunnaumonuh Israel, neg wodohkutcheg Egypt, yauut pasuk8e kodtumwáe, kah nishw[i]nchage kodtumwaeu.
12.41 Kah nnih, wohkukquoshik yauut pasuk8e kodtumwae, kah nishwinchag kodtumwae ne kesukok nnih, wame wutchadchabwushauongash Jehovaá sohhamwog wutch ohkit Egypt.
12.42 Yeu nohkog m8cheke nanauwehteau[] on Jehovah, newutche fohhowunnon nag wutch Fgypt: yeu ne wunnókonum Jehovah, ne woh kóhkinnumohettit wunnaumonuh Israel pannuppe uppometuongan8ont.
12.43 Kah Jehovah unnau Mosesoh kah Aaronoh, Yeu ukkuhk8waonk kuppaumukkongk8wonganun, matta howae penowot na wuttit meetséin.
12.44 Qut nishnoh wosketomp wuttinnúmoh, tapwhompuh wutch teaguash, mahche quoshquswadt, neit pish na wuttit meetsin.
12.45 Penuwot kah ann8náen wuttinnúmun matta pish na wuttit meetsin
12.46 Pasuk wetu pish ut meechin, matta kussohh8wuttau8mw8 weyaus, asuh matta kuppohquanum8mw8 wuskon.
12.47 Wame ummukkinnéonk Israel pish wutusseneau.
12.48 Kah penowot enneapeyógquean, kah kôdusseit kuppaumukkongk8onganun Jehovah, quashqussausunitch wame 8wosketomp8moh, neit pish uppas8sukaumun ussénat, kah noh pish neyane kohtohteaeékit, qut matta quoshqussauseg matta pish na wuttit meetséin.
12.49 Pish neyaneúngquodt wuttinnaumatuongan8 noh kôhtohteaékit, kah noh penuwot aneapeyauunukquàog.
12.50 Kah wame wunnaumonuh Israel wutusseneau Jehovàh ne ánont Mosesoh kah Aaronoh., ne wutusseneáu.
12.51 Onk n$nih, ne nan kesukok Jehovah sohh8wunnau wunnaumonuh Israel, wutch ohkit Egypt, wutchadchapwúshauongan8ont.
13.1 ONk Jehovah ken8nau Mosesoh, n8wau,
13.2 Pahke chippunnumah nishnoh ummohtomegin noh pohquanuk nishnoh óontomuk kenugke wunnaumonuh Israel, wosketomp kah puppinashim, noh nuttaihe.
13.3 Kah Moses unnau missinninnúh, mehquoantam8k ne kesukok, ne waj sohhamóg Egypt, wutch missinnáe weetuómut, newutche nashpe ummenuhkesuongane wunnutcheg LORD kussohh8wunnukou, kah wanne séog woh kummeechúmw8.
13.4 Yeu kesukok kussohhamunneau, nepauzáe Abib.
13.5 Kah pish n$nih, Jehovah pas8queóg wutohk8ont Cananitsog, kah wut-Hittitsog kah Amoritsog, kah wut-Hivitsog, kah wut-J[e]busitsog, ne chadchekeimup k8shog, kittinnumukqunat, ohke adt tomogok sogkodtunk kah honey: yeu pish kuttin kuhkinumun yeu kuhk8waonk yeu nan nepáuz.
13.6 Nesausuk audtahshikquinogokish pish kummeechimw8 weekog petukqunnunk, kah nesausuk tahshikquinogok, pish mishadtupp8unaonk Jehovah.
13.7 Weekog petukqunnunk pish nesausuk tahshikquinne meechin, kah matta seog petukqunneg pish kenaumonteuh, asuh nukonne seog matta pish kenaumonteuh, wame kutohkit.
13.8 Kah pish kukkuhk8tomau kenaumon ne kesukok, n8waan, Newutche ne aséhtiup Jehovah wômon Egypt.
13.9 Onk ne pish kuhkinneasuonganú8 ut kenutcheganit, kah mehquoantam8onk ut nashaue kuskesukqut, onk woh wuttinnaumatuonk Jehovah, ut kutt8nut: newutche, nashpe menuhki wunnutchég Jehovah kussohh8wunuk wutch Egypt.
13.10 Kah pish kukkuhkinnumun yeu ukkuhk8waonk, nishnoh utt8cheu kodtum8gish
13.11 Kah pish n$nih Jehovah pas8quean wutohtuóut Kanaanitsog, nean chadchekeumukquean, kah k8shoh, kah aninnumungquean.
13.12 Pish kuppahke chippunnumau Jehovah wame neg wôshwunnukeg tôuntomuk: kah wame neg wôshwunnukeg wushkoshimwussog, neg wadchanadcheg, nomposhimwussog Jehovah wuttaiheuh.
13.13 Kah wame wôshwunnukeg assesog, pish kuppohquohwhun wutch sheepsem, qut matta pohquohwhunáadt, neit pish kuppohkukquan: kah wame mohtommegitcheg wosketompaog, kenugke kenaumonat, pish kuppahquohwhunóog.
13.14 Kah pish nnih, kenaumon nat8tamungquean saup, n8wadt, Teaguas yeu? pish kuttin, Nashpe menuhke wunnutcheg Jehovah kuppas8qun wutch Egypt, wutch missinnáe weetuómut.
13.15 Onk n$nih, Pharoh awakonche moncheahuk8og, Jehovah nushau wame mohtommeginitche ut ohkit Egypt, wutch wosketompáe mohtommégit, onk yean puppinashimwe mohtommégit newajeh sephamauog Jehovah, wame wôshwunnumunnutche tôuntomuk, nompaésog, kah nishnoh mohtommegin nunnaumon nuppohquohwhun.
13.16 Onk pish ne kuhkinneasuonk, ut kenutcheganit, kah waantamóonk ut nashauwe kuskesukqut, newutche nashpe menuhki wunnutcheg Jehovah kussohh8wunukqun wutch Egypt.
13.17 Onk nnih, Pharoh moncheaheont missinninnúh, GOD fagkompagunuh, matta unnogque wutohk8wôont Philistiansog, ne mukk8in pas8, newutche GOD n8wau. Ishkont missinninnúog aiuskoianatamwog naumohettit ayeuwuttúonk, onk en qushkeog Egypt.
13.18 Qut GOD ukquinnuppe sagkompagunuh unogque en touohkomukqut, msque ketahhannet, kah wunnaumonuh Israel kesauwaméog sohhamohettit wutch Egypt.
13.19 Kah Moses kenunnum wuskonash Joseph, newutche chadchekeyeuwae wutchadkeyeuwaheópuh wunnaumonuh Israel, n8wau, GOD natauwahuwàe kenatauwahukou, kah pish yeu k8tauunneau nushkonash.
13.20 Kah 8mwog wutch Succoth, kah tuppuhksinwog ut Etham, kishke touohkomuk.
13.21 Kah Jehovah wunnegónukaúoh kesukodáeu nepattuhqonganu mahtuhkqsut, wussagkompanónat en may, kah nukonáeu, neeputtaquongane n8tau 8wohsumauónat, onk woh pomusháog kesukodáeu kah nukonáeu.
13.22 Matta ámaunum8 pogkomunkquonganu mahtukqs kesukodáeu, kah pogkomukquonganu n8tau nukonáeu anaquausháhettit missinninnûog.
14.1 KAh Jehovah ken8nau Mosesoh, n8wau.
14.2 Ken8s wunnaumonuh Israel, woh quinnuppéog, onk woh tuppuksinwog anaquohtag Pihahiroth, ut nashaue Migdol, kah kehtahhannit, anaquohtag Baal Zephon: ne anaquohtag woh kuttuppukussininneau kishke kehtahhannet.
14.3 Kah Pharohpish n8wau, wunnaumonuh Israel, puttahhamwog ut ohkeit, touohkomuk ukkuppahwhoh.
14.4 Kah woh nummenuhkehteau wuttah Pharoh, kah pish 8nómatéihtahwoôh, kah pish nukquéhtiánumit nashpe Pharoh, kah wame wutchadchaubshaumoh, kah wut-Egyptianséog pish wahteaûog neen Jehovah: kah ne wutusseneau.
14.5 Kah unnon Egypte ketass8t missinnìnnúog wusseem8oog, kah wuttah Pharoh, kah wuttinnûmoh, qunnuppém8 ayeuuhkonetue missinninnútu, kah n8waog, Tohwutch yeu usséog, kummoncheeahheonanonut Israel, wutch k8tinninnumunnanonut.
14.6 Kah wunnéhteau wuttátuppequanumuk, kah weechauau ummissinninnúmoh.
14.7 Kah neemunnum nequtta tahshit pasuk88ash pepenamukish tatuppequanumugquaash, kah wame tatuppequanumugquaash ut Egypt, kah mugquomp ne nanauwunuk nishnoh pasuk.
14.8 Kah Jehovah menuhketeau wuttah Pharoh, Egypte ketass8t, kah wunnaumatéhtahwhau wunnaumonuh Israel: qut wunnaumonuh Israel sohhamwog nashpeu qunnuhquod menutcheg.
14.9 Kah wut-Egyptianseog 8naumatéhtahwhôuh, kah ummatanóuh tapuhkissinnéhettit kishke ketahhannet, wame wut-horsesumoh kah wuttatuppequanumukquaash Pharoh, kah naiyeumutcheg, kah wutchadchaubwusháonk, kishke Pihahiroth, anaquohtag Baal-zephon.
14.10 Kah pharoh pas8tshau, kah wunnaumonuh Israel spadtauwômpuog, kah kusseh wut-Egyptianseog 8naúmatúhkauóuh, kah m8cheke wabesuog: kah wunnaumonuh Israel mishont8wáeu mauunnitteauaog Jehovah.
14.11 Kah unnáog Mosesoh, newutche matta weenohkenop Egypt, keneemunimun ut nuppun touohkomuk? tohwutch yeu unnéhheog, kuppás8umun wutch Egypt,
14.12 Sunnum matta yeu kutt8wonk ánunôgup ut Egypt nussimunnónup, ahqhinnean, onk woh n8tinninnúmuhkauómun wut-Egyptiansog? newutche ánwunnegik n8tinninnûmuhkauónan wut Egyptianseog onk neit ut nupp8og touohkomuk.
14.13 Kah Moses unnau missinninnuh ahque wabesek chéqunnekompau8k, kah naum8k uppohquawhunnuwáonk Jehovah, ne aseanshikqueog yeu kesukok: euwutche wut-Egyptianseog neg nauógeg yeu kesukok, matta pish wonk kenauoog micheme.
14.14 Jehovah kutayeuwehteaunshhuk8, kah pish kutáhk8wôm8.
14.15 Kah Jehovah unnáu Mosesoh, tohwutch, mauunnitteaúean? ken8s wunnaumonuh Israel, onk woh kutchittóusháog.
14.16 Kah ken, tahshinish kuppógkomunk, kah summagunush kenutcheg woskeche ketahhannit, kah paushinish, kah wunnaumonuh Israel woh pomushaog nashaúe kehtahhannit nabohteaóuut.
14.17 Kah neen kusseh nummenuhkehteau wuttah wut-Egyptianséog, kah pish asúhkaue petutteáog: kah nukquehtiànumit ut pharohut, kah ut wame wutchipwushaonganit, ut wuttatuppequánumukóut, kah neh na8mutcheh.
14.18 Kah wut-Egyptiansog pish wahteauog neen Jehovah, mahche quehtianumitteaun, ut Pharohut, ut wuttatuppequánumukk8ash, kah neh nai8mutcheh.
14.19 Kah wut-angelsumoh GOD, negonuhkauont wuttuppuhkussinn8ongan8 Israel ánchekompau, kah pomushau uppusquanóont; kah neepattaquonkane matohqs, onchekompau wutch anaquoshanit, kah neepau uppusquanout.
14.20 Onk peyau nashaûwe wuttuppuhkûssinn8wongan8wóut wut-Egyptianseog kah wuttuppunkussinnowongan8wóut wut-Israelitsog: onk mátohqsu8p kah pôhkenai nogque nag, onk weequâiyeup nukonáeu nogque yeug, kah matta pas8sukóateog wompanneu,
14.21 Kah Moses summagunum wunnutcheg en ketahhannet, kah Jehovah assáunum kehtahhannuppog, nashpe menuhke wutchéks, wômpanneu, kah ayim ketoh nunnobiyeuut: kah nippe paúhshém8.
14.22 Kah wunnaumonuh Israel pomushaog nashaue kehtahhannit ut nabohteaôúut: kah nippe pummeneutunkenú8, wuttinohkôunn8wóut, kah ummenadchean8wóut.
14.23 Kah wut-Egyptianseog wutasukauóuh, kah petutteaog, kah wame Pharoh wut-horsesumoh, wuttatuppéquanumukquaash, kah neg nayeumutcheg, ut nashaúwe ketahtahhanit.
14.24 Kah n$nih, adchuwômpog, Jehovah mónunneaum wutchipwush[sh]aongan8 wut-Egyptianseog, wutch neepattaquonkane n8taut, kah mu[h]tohqs, kah wu[t]tamheau wutchipwushaongan8 wut-Egyptianseog.
14.25 Kah kodtunum tahtuppéquaem8ukaash, kah tuhkequomaushaog: kah wut-Egyptiansog n8wâog, wusseemutteuh wutch wuskesuk8óut Israelitsog; newutche Jehovah wutayeuweteaunshuh, ayeuuhkonetue Egyptiansit.
14.26 Kah Jehovah unnau Mosesoh, summagunush kenutcheg ánue en ketahhannet, kah nippe woh qushkem8 nuhkuhkáuónat Egyptiansog, wuttatuppequanumukk8oash, kah neg nai8mutcheg.
14.27 Kah Moses summagunnum wuhpit en ánue ketahhannit, kah kehtoh missohkôadtum8, adchuwómpog: kah Egyptianseog 8seemwutteamunneau, kah Jehovah uppaguanuh wut-Egyptianseh, ut nôeu kehtahhannit.
14.28 Kah nippe qushkem8, kah nuhkuhkom tatuppequanumukquaash, kah neg nai8mutcheg, kah wame wutchipwushaonk Pharoh, neg asuhkauóncheg en kehtahhannet: onk na matta pasuk 8m8un.
14.29 Qut wunnaumonuh Israel, pomushaog nabohteaóuut, ut nashauwe kehtahhannit, kah nippe pummenutonkanú8 wuttinohkounn8wóut kah ummenadchean8wóut.
14.30 Kah Jehovah pohquohwhunau Israeloh, ne kesukok wutch wunnutchegan8wóut wut-Egyptianseog: kah Israel nauáog wut-Egyptiansog nupp8og ut ohquanup[a]m.
14.31 Kah Israel naumwog missi wunnutcheg Jehovah, ne ánheunt wut Egyptianseh, kah missinninnuog qushaog Jehovah, kah wunnamptauáog Jehovah, kah Mosesoh wuttinnúmoh.
15.1 NEit ket8hamauóog Jehovah Moses kah wame Israel yeu ket8hamauonk kah n8waog, Nukket8[h]amau Jehovah. newutche sohsumóe mishéhe[a]u wuhhogkuh, horses kah neh na8muhpuh wuttinnuhkónuh kehtahhannet.
15.2 Jehovah nummenuhkesuonk, kah nukket8hamáonk, & n8w[a]dchanitteaonganun, nagum num-Manitt8m, kah pish nunnanashweetamau 8weetuonk, nagum n8sh um-Manitt8m, kah neen nummishe[h].
15.3 Jehovah kehche mugquomp, 8wesuonk Jehovah.
15.4 Pharaoh wutchariotsumash, kah wutchipwushaongash wuttinuhkonuh kehtahhannit, pepénowutcheh ummummugquompomuh quttushauóog ut musqui kehtahhannit.
15.5 M8nôi nippeh wunnuhkukauoh, quttuhshauog onatuh qussuk.
15.6 Kuttinnóhkou sohsum8m8 woi Jehovah, nashpe menuhkesuonk; kuttinnóhkou woi Jehovah s8hquohteau matwouh.
15.7 Kah nashpe mohsag k8neetuonk kukkepuhteam nag ayeuuhkonukqueaneg: kutann8n kummusquanittam8onk, noh paguanont onatuh maskehtuash,
15.8 Kah nashpe kutchan8e p8p8taàonk nippeh moiem8, tommogkon n[ee]po8m8 onatuh kodtongquag, m8noi nippeh togquattin ut nôeu kehtahhannit.
15.9 Matwau n8wop, Nunn8suhtahwhoog, nummatannóog, nutchachaubanum sequttahhamoonk: nuttinhéoog nukkodtantamóonk: nukkôdtannum nuttogkodteg, nunnutcheg pish wuttushkoméheuh.
15.10 Kupp8tantamup k8waban8m, kah keihtoh wunohkohkouópuh, qutauushaog onatuh mohmuttattag m8noi nippeut.
15.11 Howan áununkquean woi Jehovah, ut kenugke manitt8og? howan aununkquean? kussohsum ut wunneetupanatama8ongit, kukqushit ut tabuttantamaonganit, kutussen monchanatam8wongash.
15.12 Kussummagunum kuttinnunohkou, ohke ukqusashquineuh.
15.13 Kussohwhe sagkompagunnuwam ut kummonaneteaonganit, missinninnuog nag kuppohquohwhunóog: nag kussompshanóog ut kummenuhkesuonganit, en k8neetupanatamwe ayeuonganit.
15.14 Missinninnuog pish n8tamwog kah wogkouéog, wuttamantamóonk pish tohqunau wadohkinutcheh Palestina.
15.15 Neit Edome keichimmugquompaog pish chadchepshaog: ummenuhkesumoh Moab nunnukshaonk pish wuttohqunuh: wame wadohkitcheg Canaan pish saupasuog.
15.16 {Mishe} wabesuonk kah s[i]askshaonk, pish wunnuhkukauuh, nashpe mohs[a]g kuhpit, unne[u] pish chequnappuog onatu[h] qussuk, kummissinninné[u]mog paumusháhettit woi Jehovah missinninnuog paumushahettit neg ta[b]whodcheg.
15.17 Pish kuppetutteaôog, kah kutohteakonunk ut kutohtoongane wadchuut, [n]e ut ayeuonganit woi Jehovah, ne ayimauop kutay[i]nneat, ut sanctuariut, woi Lord, ne kenu[t]chegash manuhkéhteungkup.
15.18 Jehovah pish nanawunnau micheme kah micheme.
15.19 Newutche wut-horsesumoh Pharoh petuttópanneg weeche wut-chariotsumash, kah neh na8mutcheh, ne kehtahhannit: kah Jehovah wunnéhtipannuh kehtahhannip, qut wunnaumonuh Israel auog nunnobohteaouut ut nóeu ketahhannit.
15.20 Kah Miriam mittamwussisse quoshodtumwáen, ummississoh Aaron, nemunum timbrel ut wunnutcheganit, kah wame mittamwussissog sohhamwog wutasukauóuh kenunumohettit timbrelsoh, kah paumukahettit.
15.21 Kah Miriam wunnamp8homaúoh nahoh, ket8hamok Jehovah, newutche sohsumóe missugken8, horsesoh, kah neh na8moncheh wuttinohkonuh kehtahhannit.
15.22 Kah Moses wutuss8wunuh Israel wutch musqui kehtahhannit, kah moncheog tauohkomuk Shur, kah pomushaog nishikquinnu touohkomuk, kah matta namehteauôog nippe.
15.23 Kah paahettit Marah, matta 8tattam8uneau Marahe nippe, newutche wesogkon, newaj ussoweetamu Mara.
15.24 Kah missinninnúog umm8m8skomôuh Mosesoh, yeuwog, chaugua woh wodtattamog,
15.25 Kah mauunni[t]teauau Jehovah, kah Jehovah ukkuhk8tomauuh mehtug, ne sohwhohteadt nippe, nippe ayimun wekon, na wutayimauoh kuhk8waonk kah wussittumôonk, kah na wuttit qutcheheun.
15.26 Kah wuttinuh, n8tamoe n8taman 8wadtauatonkqussuonk Jehovah kum-Manitt8m, kah sampwesean ut anaquabit, kah kukkeihtaman wuttinnaumatuongásh, kah ussean ukkuhk8waongash, matta kupponumauunnounash yeush mahchinaongash uttiyeuash ponamauogkupash Egyptiansog, newutche nen Jehovah keen netskehikquean.
15.27 Kah peyauog Elim, yeu naboneesinash wuttahhamongash, kah nesausuk tahshinchagqutásh palmehtugquash, kah wutappeneaop kishke nippekontu.
16.1 KAh monchewog wutch Elim, kah wame mukkinneongane wunnaumonuh Israel peyaog touohkomuk Sìn, nashaué Elim kah Sinai, nabo napanna tahshequinne nahohtôeu nepáuz, mahche sohhamwehettit wutch Egypt.
16.2 Kah wame mukkinneaongáne wunnaumonuh Israel m8m8skumouh Moses kah Aaron touohkomukqut.
16.3 Kah wunnaumonuh Israel wuttinouh,napéhnont nunnupmun nashpe wunnutchegJehovah, ut ohkit Egypt, uttoh adt m8che[-]kohtôogkup apeog weyausehtu kah petuk-qanneg, newutche sohhamwe kuppazsouimunyeu touohkomukqut, mamusse yeu mukkine-onk kenehtaânoôont wutch paskanontan8-onk.
16.4 Neit Jehovah wuttinuh Mosesoh, kusseh kussokanonuhkauonumw8 petukqunneg wutch kesukqut, kah pish missinninnúog sohhamwog, & pish mukkinnumwog, ne woh adtashehteog pasuk kesuk asekesukokish, onk woh qutchheoog toh wuttin pomushaontamunneau nuttinnaumatuonk asuh matta.
16.5 Kah pish n$nih, nequtta tahshe quinukok, pish nanashwetamwog ne petakodtahettit, kah pish nesit tahshin neadt tahshe mukkinnemohettit asekesukokish.
16.6 Kah Moses kah Aaron wuttinóuh wame wunnaumonuh Israel, wanongk8uk pish k8wahteauunneau Jehovah kuppas8komw8 wutch Egypt.
16.7 Kah pish mohtompog kenaumunneau wussohsumóonk Jehovah, newutche n8tam kumm8m8skummáongan8 Jehovah, kah howanig nenawun, waj m8hm8skuméog.
16.8 Kah Moses n8wau, wanonk8uk assamhukqueog Jehovah weyaus meechinat, kah mohtompog petukqunneg wamat. Newutche n8tam kumm8m8skummaonganou neán m8m8skumóg, kah howanig nenawun? kah kum8m8sk8waongan8oash matta kutuss8wunnanonash, qut Jehovah kuttinon[e]au.
16.9 Kah Moses unnau Aaronoh, Ken8s wame mukkinneaongane wunnaumonuh Isrâel, pas8sukom8k anaquabit Jehovah, newutche n8tam kumm8m8sk8waongan8oash.
16.10 Kah nniyeup, Aaron ken8nont mamusse mukkinneae wunnaumonuh Israel, unn8hquaeog unnogque touohkomuk, kusseh wussohsumoonk Jehovah nógquadt matokqsst.
16.11 Kah Jehovah wuttinuh Mosesoh n8wau.
16.12 Nunn8tam m8m8sk8waongan8 wunnaumonuh Israel, ken8s kah us naghok, wunnongk88k mos kummeechumw8 weyaus, kah mohtompog k8wamuppumw8 petukqunneg, kah pish k8wahteauunneau nen Jehovah kum-Manitt8mw8.
16.13 Kah n niyeup, wanongk8uk ch8hch8waog peyauog, kah wunnohkukkomunneau tuppuksin8onk, mohtompog, neechippog quinupshin tuppuksinn8onganit.
16.14 Kah neechipog ne seeppsin nanassit, kusseh, ut woskeche touohkomukqut sepsin peamesan petukqui, peamesan ogqueneunkquodt t8hpuwudt, ut ohkeit.
16.15 Kah wunnaumonuh Israel námohettit, hettuog, yeu Manna, newutche matta 8wahteauunneau ne teaguas: kah Moses wuttinuh, yeu petukqunnunk ne Jehovah assamhukqueóg meechum.
16.16 Yeu kutt8wonk anukqueôgkup Jehovah, nish$noh pasuk mukkinitch pasuk Omer, nish$noh pasuk uppuhkuk, neadtahsehettit kukketeahogkon8woog, pish keneemunumunneau nish$noh wosketomp, wame ne ohtag kekuôut.
16.17 Kah wunnaumanuh Israel wutusseaneau kah ummukkinnumunneau, noh m8chekinuk, noh ogguhsinuk.
16.18 Kah quaquadhumunneau ut Omer, kah noh m8chékinuk, matta m8chekohtau8, kah noh ogguhsinuk, wanne quenahukou, nish$noh pasuk wutteashatauun ne woh adtahshipwut.
16.19 Kah Moses wuttinuh, Ahque howan ohtonch en mohtompog.
16.20 Qut matta n8tauo8og Moses, qut nawhutch wutahtóneau en mohtompog; kah 8hquou, kah anit, kah Moses ummusquanumuh nahoh.
16.21 Kah mukinnumwog nishnoh mohtompan, nishnoh wosketomp ne woh adt[a]hshehteog: kah kôsohtag mohtupohteau.
16.22 Kah n$nih nequtta tahshequnnu, wunnesit tahshinnumunneau petukqunneg naesit numwohteau Omer pasuk wosketomp, kah wame nananuwacheg peyaog, kah wuttinnóneau Mosesoh.
16.23 Kah wuttinuh, Yeu an8wop Jehovah, saup anwohsinn8wonaonk Jehovah wunneetupanatamwe Sabboth-day: apwagk tohwoh yeu apwaógk, kah nanohkinum8k toh woh yeu nánohkinumug, kah ne n8shumóg wadchanum8k áhtunk en mohtompog.
16.24 Kah 8wadchanumunneau en mohtompog ne ánont Moses, kah matta anetun8, kah matta 8hquán8.
16.25 Kah Moses n8wau, Ne meech8k yeu kesukok, newutche yeu kesukok wussabatt8m Jehovah, yeu kesukok matta woh kummiskomunneau ut ohteakonit.
16.26 Nequtta tahshequnnu pish kummukkinnumunneau, qut nesausuk tahshequnne, ne sabbath day, neit wanne ohtan8.
16.27 Kah n$nih, nawhutch missinninnúog sohhamwog nesausuk adtahshequinnukok, kod mukkinnumwog, qut wanne ummiskomóneau,
16.28 Kah Jehovah unnau Mosesoh, Toh utt8che kussekeneaumw8 ussenat nuttinn8waongash, kah nuttinnaumatuongash.
16.29 Kuhkinneam8k newajeh Jehovah unninnumungqueog Sabhoth, yowutche kittinnumungkou neesequinne meechum, nequtta adtahshequinnukokish, yowutche nishnoh wosketomp apitch wutappuonganit, ahque woh toh ungq Sabbath-dayeu.
16.30 Neit anwohsinwog missinninnúog nesausuk adtahshequinukok.
16.31 Kah wek Israel ussowetamun Manna, kah ogqueneunkquot wuskanemune Coriander, wompi, kah spukquodt onatuh honey petukqunneg.
16.32 Kah Moses n8wau, Yeu kutt8onk Jehovah an8teamop, numwohtau8k Omerut woh wadchanumun, wutch kuppometuongan8óut, nag woh wunnaumuneau petukqunneg, ne anumauunóg kummeechinnaôut ut touohkomuk, sohh8ununóg wutch ohkit Egypt.
16.33 Kah Moses unnau Aaronoh, Neemunush pasuk wisq, kah ponsh nequt numwohteau Omer Manna, kah ponsh anaquabit Jehovah, woh wadchanumun wutch kuppometuongan8oash.
16.34 Ne Jehovah anan8nont Mosesoh, ne Aaron wuttin wadchanumun ut anaquohtag wauwaonk, wutche wadchanumunat.
16.35 Kah wunnaumonuh Israel meechwog Manna yauunchage kodtumwae, onk na en uppeyonóont ohkit na wadohtimuk: meechwog Manna, nô pajeh paahetttit ohquonnu ohkit Canaan
16.36 Kah Omer piukque chippi Ephah.
17.1 KAh wame mukkinneaongane wunnaumonuh Israel wutch moncheog touohkomuk Sin, neaunak uppomushaongash, neaunak wutt8n Jehovah, kah tuppuksinwog Rephidim, kah wanne nippeno missinninnuh woh wodtatog.
17.2 Kah umm8m8squeunouh Mosesoh, wuttinouh, Aninnumaiinnean nippe woh wodtattamog: kah Moses wuttinowoh Tohwutch m8m8squeneog; tohwutch qutcheheog Jehovah.
17.3 Kah missinninnuog na kuhkutt8nwog wutche nippe, kah missinninnuog m8m8squenaog Mosesoh, kah n8waog, Tohwutch wuss8weog Egypt, woh kenushimun, nummukkiésumunonog, kah neetaseumunonog nashpe kuhkutt8n8onk.
17.4 Kah Moses mauunitteauau Jehovah n8wau, Toh nuttinheoog yeug missinninnuog? nahen nukqussukquantahukquog.
17.5 Kah Jehovah wuttinuh Mosesoh negonnohkou missinninnuog kah neemun Israelle nananuwaog, kah kuppogkomunk ne nashpe togkódtamup seip, nemunush ut kenutcheganit kah monchish.
17.6 Kusseh nunnepoh anaquabean qussukquanit ut Horeb, & pish kuttogkodtam qussuk, kah nene pish 8m88 nippe, missinninnúog pish 8táttamunneau, kah Moses wutussen anaquabhettit Israelle nananuwaog
17.7 Kah wuttissowetamun yeu ohke Massa, kah Meriba, newutche wunnaumonuh Israel umm8msk8waongan8, kah newutche qutcheheaog Jehovah, n8waog, Sun Jehovah k8weetomukqun, asuh matta.
17.8 Neit Amalek peyau kah wutayeuuhkonuh Israeloh, ut Rephidim.
17.9 Kah Moses unnau Joshuaoh, Mukkinnummaiinnean wosketompaog, kah sohhash, ayeukos Amalek; Saup nunneepoh kodtuhkôag wadchuut, kah uppogkomunk Jehovah nunnutcheganit.
17.10 Kah Joshua wuttussen ne ánont Moses, kah ayeukonon Amalek, kah Moses Aaron, kah Hur auog koduhkôag wadchuut.
17.11 Kah n$nihyeup aspunug wunnutchegash Moses, Israel omskósu, kah n8kinuk wunnutchegash, Amalek omskósu.
17.12 Kah Moses wunnutcheganash tahkequog, yowutche neemunnumwog qussuk, kah wunagwenumaóneau kah ukquenapin, kah Aaron kah Hur 8waápinumauóuh wunnutchegash, aeétaeu, pasuk yoáyeu, onkatuk ogkomáeu, kah ashpém8ash wunnutchegash pajeh wayont.
17.13 Kah Joshua paguanóuh Amalekìtsog nashpe en kenag wuttogkommoneg.
17.14 Kah GOD wuttinuh Moses, Wussukwhush yeu wussukwhongánit, woh waánittamun, kah ogketamun ut wuhtauogut Joshua, newutche jishkhom8e nutjishkhom 8wesuonk Amalek wutch agwe kesukqut.
17.15 Kah Moses ayim Altar, kah wuttissowetamun JEHOVAH nissi,
17.16 Kah n8wau, Newutche wunnutcheg ponam wutappuonganit Jah, Jehovah pish ayeuuhkonau Amalekoh, wutch pometuonganit onk yean pometuoganit.
18.1 ONK Jethro nohtompeantogóe Sontim ut Midian, Moses wessenumoncheh, n8tog GOD wame wuttinheaongash Mosesuh kah Israel ummissinninneumoh, kah sohh8wunau Israelloh wutch Egypt.
18.2 Neit Jethro Moses wassenumoncheh, nemunau Zipporah Moses ummittamwussoh, mahche qushkeáheont.
18.3 Kah neeswu wunnaumonuh, uttiyeuoh pasuk ahunit Gershom, newutche n8wau nuppápenuwohteáop ut penuwohkomuk.
18.4 Kah 8wesuonk onkatuk Eliezer, newutche n8sh um-Manitt8moh nuttanninnumunk kah nuppohquohwhunuk wutch wuttogkodteganit Pharaoh
18.5 Kah Jethro Moses wessenumoncheh peyauonau Mosesoh, kah ummittamwussoh kah neeswe wunnaumonuh, ut touohkomuk uttoh taubukkussik wadcheumut GOD.
18.6 Kah unnau Mosesoh, Nen Jethro waseenumadt kuppeyaunsh, kah kummittamwus kah neesuoh wunnaumonuh weechanuh.
18.7 Kah Moses sohham nogkushkoau waseenumoncheh, kah wunnauwaeihtauoh, kah wutchipwussittupukonápoh, kah nat8tamóadtuog toh wuttin wunnohkôneau, kah petutteaog weetuómut.
18.8 Kah Moses wuttinon waseenumoncheh wame Jehovah wuttinheaongash Pharaohoh, kau wut-Egyptiansuh, newutche Israel, wame uppomushaonganóoash nish aáhettit, kah upohquohwhunáonk Jehováh.
18.9 Kah Jethro muskouantam, newutche wame 8neneheâonk Jehovah Israeloh, neh pohquohwhunoncheh wutch wunnutcheganit Egyptianéog.
18.10 Kah Jethro n8wau, 8nanumunaj Jehovah noh pohquohwhunukqueóg wutch wunnutchegan8ôut wut Egyptianseog, kah wutch wunnutcheganit Pharaoh; noh pohquohwhunont missinninnúh wutch agwe wunnutchegan8out wut-Egyptiansog,
18.11 Eyeu n8wahteoun Jehovah anue missugken onk wame manitt8og newutche pahtuánumwe ussehettit, wufanuhkauuh.
18.12 Kah Jethro Moses waseenumoncheh neemunum chikohtae mag8onk, kah sephamauaongash God; kah Aaron peyau, kah wame nananuácheg ut Israel, meechinat petukqunneg, weeche Moses waseenumoncheh ut anaquabit God.
18.13 Kah n$nih nanompunk nummatappu wussumau missinninnuh, kah missinninnúog neepauog Moses ut wutch mohtompog onk yean nohkog,
18.14 Kah Moses waseenumoncheh nag wame ne anheunt missinninnuh, kah wuttinuh, teaguas yeu anheadt missinninnuog? toh wutch nusappean? kah wame missinninnuog kukkechikkompauwehtunk wutch mohtompog onk yean wauonk88k.
18.15 Kah Moses unnau weseenumoncheh, newutche missinninnuog nuppeyoquog nat8tomauónat GOD.
18.16 Pasaumatéhettitcheh, nuppeyoquog, kah n8sittum ut nashaue wosketomp, kah weetatteamungoh, kah n8wahteauwáheáog ukkuhk8waongash GOD kah wuttinnaumatuongash:
18.17 Kah Moses wasenumoncheh wuttugquoh neasean matta wunnegeninno.
18.18 Sauunnumóe, kussauun kuhhog ken, kah yeug missinninnúog neg weechayeumukqueaneg, newutche yeu wussaume tuhkequn wutche ken, matta woh kutussen ken nusseu.
18.19 Yeuyeu n8tash nuttinnont8waonk, k8nekuhk8tomoush, kah GOD pish k8weetomuk: nogque usseansh missinninnúog GODut kah woh kuppaudtoh pissaumatuongash GODut.
18.20 Kah nag kuhk8tomau kuhk8waongash, kah naumatuongash, kah woh k8wahteauwaheaog, may tohwoh aáhettit, kah usseonk ne woh aséhettit.
18.21 Kah ken quoshaeihtash wutch wame missinninnúut tapenukeg wosketompaog, quoshoncheg GOD, sampwean8acheg sekeneógig iahchewontamóonk nanawunnumwah nahog nanaánoncheg muttanongkussuh, nanaánoncheg pasuk8woh, nanaáoncheg napannatahshinchagkodtoh, kah nanaánoncheg piukqussuoh.
18.22 Kah nag wussumáhettich missinninnûh nagwutteaeu; kah yeu ne naj, nish$noh missi pissaumatôonk, paudtunkqush, kah nìsh noh peyasin wussittumwohettich, kah nunkitteau wutch kuhhog, kah nag weeche tahshinnumunkqush.
18.23 Yeu ussean, kah ne GOD nukquean, neit woh kuttapenum neepauun, kah wame yeug missinninnuog woh wunohteae peyaog wutappuonganôut.
18.24 Kah Moses n8tam ukkuhkotomwehteaonk wasenumoncheh, kah wutussen wame ne án8wanit.
18.25 Kah Moses pepenauau tapunumunutcheh wutch wame Israelut, kah wutáyeuoh uppuhkuk8uneat anue ut missinninnûut, nanaanoncheg muttannonganog kussuoh nanaánoncheg pasuk88oh, nanaánoncheg napanna tahshinchagkussuoh, kah nanaánoncheg piogqussuoh.
18.26 Kah wussumáog missinninnúh nagwutteáeu: sasiogokish paudtauaog Mosesoh, kah nishnoh nikkummat 8sittumuneau nagumau.
18.27 Kah Moses moncheáheau wasenumoncheh, kah monchu au wutohkit.
19.1 NAsh8it nepáuz mahshe sohhamóhettit wunnaumonuh Israel wutch ohkit Egypt, ne kesukok peyaog touohkomukque Sinai,
19.2 Newutche mahche 8m8hettit Rephìdim, kah peyaog touohkomukque Sinai, kah tupphksinwog touohkomuk, kah na Israel wuttuppukkussinineau anaquohtag wadchu.
19.3 Kah Moses ogquodchuau en GODut: kah Jehovah ukkunn8nuh wutch wadchuut n8wau, yeu woh kuttinnon week Jacob kah us wunnaumonuh Israel.
19.4 Kenaumumwop uttóh ánheóg wut-Egyptianseog: kutaht8tnunnumw8 wompasikuk wunnuppawhunit, kah kuppasauwunnumw8 nuhhogkat.
19.5 Kah yeuyeu n8swetamóg onk woh ken8tamumw8 nukkutt8wonk, kah woh kenanawehteómw8 n8n8wáonk, neit woh kenaau n8nenompakou m8cheke onk wame missinninnúog, newutche wame muttaok nuttaihe.
19.6 Kah kenaau pish nunnohtompeantogome ass8tamóonk, kah n8neetupanatamwe wutahtimóin. Yeush kutt8wongash woh ánadjish wunnaumonuh Israel.
19.7 Kah Moses peyau. wehkomau nanánuwanutcheh missinninnúh. kah wame yeush upponumunash anaquabenit, Jehovah ne ánunn8nont.
19.8 Kah wame missinninnúog moáeu namp8hamwog, kah n8waog, Wame ne an8wadt Jehovah, nutussénan: Kah Moses quehchuwutteau ukkutt8wongan8ash missinninnúog en Jehovahut.
19.9 Kah Jehovah unnau Mosesoh, Kusseh, kuppeyauonsh nashpe kuhpogki mahtokqs: onk missinninnúog woh n8tamwog, ken8nunnon, onk woh kummicheme wunnamptunkquog. Kah Moses wuttinnonash Jehovah ukkutt8wongan88ash missinninnûog.
19.10 Kah Jehovah unnau Mosesoh, Ush missinninnútu pahke quaquashwek yeu kesukok kah saup, kah kutchissittauhettich wuthogk8unn88ash.
19.11 Kah nag pakodche quáquashwehettich nishikquinukok: newutche nishikquinukok, Jehovah n8keu, ut wuskesuk8out wame missinninnuog, ut wadchuut Sinai.
19.12 Kah pish kuppummeneutunkanúhkau missinninnúog, waénu: n8wash, Nukqussek onk ôhteógk wadchuut, asuh mussunnummohteogk noh kishkeu: nìshnoh howan mussinuk wadchu woh nusháu,
19.13 Matta woh menutcheg ummussunum8un, qut pish qussukquanetahwhau, asuh pish paspishonau kôuhquodt uttoh en puppinashim asuh wosketomp, matta woh pomantam8: monopuhqueg sepuwóm8ug, neit pish ogquodchuaog wadchuut.
19.14 Kah Moses womussu wutch wadchuut en missinninnútu, kah pahke quashauwehheau missinninnúh, kah kutchissittauog wuthogk8unn8ash.
19.15 Kah unnau missinninnúh, Pakodche quaquashwek nishikquinukok, pas8sukauwohteog kummittamwuss8oog.
19.16 Kah nnih nashikquinogok, nompuhkéik, na mo padtuhquohhan, & ukkutshaumun, kah kuhpogki mahtokqs ut wadchuut, kah wadtauátonkqussuonk monopuhpeg máshant8wagk, kah wame missinninnúog tapukkusikeg nunnuksháog.
19.17 Kah Moses sohh8wunnau missinninnuh wutch tuppuksinn8wonganit nogkuskauonat GOD: kah neepóog womohkóag wadchuut,
19.18 Onk wadchu Sinai wame pukutauau newutche Jehovah wunn8keontamun ut n8taut, kah pukutteau speém8 onatuh sábasohsue pukut, kah wame wadchu misheu nunnukkeem8.
19.19 Kah wadtauatonkqussuonk monopuhpeg náno mashant8wagk m8cheke: Moses kutt8, & GOD wunnamp8hamauuh nashpe wadtauatonkqussuonk.
19.20 Kah Jehovah n8kéontam wadchu Sinai kodtuhkôagk wadchuut: kah Jehovah wehkomau Mosesoh ut kodtuhkôagk wadchuut, kah Moses ogquodchuau.
19.21 Kah Jehovah unnau Mosesoh, W8mussish, wauwash ut missinninnútu, ishkont ásinnutunkanauwaog Jehovah, woh kuhkinneamwog, kah m8náog woh paguanúog.
19.22 Kah wonk sephamauwénuog, pas8sukauahettit Jehovah, pahke quaquoshwéhettich, ishkont Jehovah wutásehtauoh.
19.23 Kah Moses unnau Jehovah Missinninnúog matta woh kuhkuhqueog wadchuut Sinai: newutche kummahche wauwâussinnan kussim, Pummenutaú8k ut wadchuut, kah quaquashwegk.
19.24 Kah Jehovah wuttinuh, W8mussish, kah ken kuhkuhquish, & Aaron weeche: qut sepham8aénúog kah missinninnúog, ahque nag ásinneutunkanahettich, kuhkuhquenat en Jehovahut, ishkont wutasehtauoh:
19.25 Kah Moses w8mussu en missinninnutu kah wuttinnon.
20.1 KAH GOD yeush wussinneápash wame kutt8wongash, n8wau,
20.2 Nen Jehovah kum Manitt8m mahche sohh8wunnun wutch ohkit Egypt, wutch missinnóe weetuómut.
20.3 Ummanitt8muhkon onkatogig manitt8og ut anaquabeh.
20.4 Ayimauuhkon kuhhog nunneukontunkoh, asuh wanne teag ogqunneunkquodtinn8g ongkouwe kesukqut, asuh ohkit ogwu, ásuh nippekontu agwu ohkeit.
20.5 Nauwaehtauhkon wowussumúhkon: newutche neen Jehovah kum Manitt8m nutteunk8wae Manitt8, nadtauwohtoh ummatcheseongan8ash wut8shinneunk, ut wunnechann8wóut, ut nishwudt & yauwudt pometuonganit neg sekeneáitcheg.
20.6 Qut numonánumóog muttannonganóoash neg womoausitcheg, kah neg nanauwehtunkig nuttinn8waongash.
20.7 Neemunnum8hkon 8wesuonk Jehovah kum-Manitt8m tahn8che, newutche Jehovah matta wuttin wussittum8un matta kesantam8muk spunnon, noh neemunuk 8wesuonk tahn8che.
20.8 Mehquantash Sabboth-day woh kuppahketeauun.
20.9 Nequtta tahshikquinne anakausish, kah wame kutanakausuonk ussish.
20.10 Qut nesausuk tahshikquinogok anwossinn8onk ut Jehovah kum-Manitt8mut, neit toh ussekon, ken, asuh kenaumon, asuh kuttaunes, asuh wosketompae kittinneum, asuh mittamwossisse kittinneum, asuh kenetasum, asuh kuppen8wohte8m noh ápit anomut k8squontamut.
20.11 Newutche nequtta tahshikqunne Jehovah wutayimun kesuk kah ohke, keithoh, kah wame ne noh ohtag: kah anwohsin nesausuk audtahshikquinogok, newutche Jehovah wunnantamun Sabbath-day, kah 8netupanatamwohteauun.
20.12 Quttiânum k8sh kah kokas, onk woh kussepe pomontam ut kutohkit, uttiyeu Jehovah kum-Manitt8m aninnumungquean
20.13 Nushehteohkon.
20.14 Mamussekon.
20.15 Kumm8tuhkon.
20.16 Pann8wae wauwaonúhkon ketatteamung.
20.17 Ahchewontogkon week ketatteamung, ahchewanumúhkon ummittamwussoh ketatteamung, asuh wosketompae wuttinnúmoh, asuh mittamwussisse wuttinnúmoh, asuh wutoxinumoh, asuh wutassimoh, asuh ne teaguas ohtunk ketatteamung.
20.18 Kah wame missinninnúog náumwog padtuhquohhan, kah ukkutshaumunash, kah 8wadtauatunkqussuonk monopuhpuog, kah wadchu pukuttauau, kah missinninnúog wunnaumunneau, kah aunchikompaúog, kah nóadtit neepóog.
20.19 Kah unnáog Mosesoh ken8sinnan, kah hó ken8tauunnumun kah ahque GOD ken8nukqutteuh, ishkont nupmun.
20.20 Kah Moses unnau missinninnuh, ahque wabesek, newutche GOD peyau, kukqutchhikou, onk woh wabesuonàonk ohteau anaquabeog, onk woh mat kummatchesúmw8.
20.21 Kah missinninnûog nóukkompauog: & Moses pas8tshau kohpogak pohkéni, ne GOD apit.
20.22 Kah Jehovah unnau Mosesoh, yeu woh kuttinnôneau wunnàumonuh Israel, kenaumw8, kukken8numw8 wutch kesukqut.
20.23 Ayeuhteóg nen weeche, silvere Manit8og: asuh golde Manitt8og ayimauóhteog kuhhogkáóog;
20.24 Ohkée Altar pish kutayimáh, kah ne pish kuttit sephausin chikohtae kummag8onganash, kah k8nohteae mag8onkash, kutshepsumog, kah kutoxinumog: kah nish$noh nuttit ayimun mehquontamunnat n8wesuonk, na pish kuttit peyaónun, kah pish k8nánumoush.
20.25 Kah ayimauwéan qussukquane alter, matta pish kutáyim8h wantuhhásukish qussukquanash, newutche ne it tahshinuman kutauwohteaonk, kenishketeauun.
20.26 Kah matta pish kutáhk8tauoh nutaltarum: onk matta woh kupposkissuonk naut naum8un.
21.1 ONk yeush wussittum8ongash, pish ponamanish anaquahhettit.
21.2 Adtôaan Hebrue wuttinnûmun, nequtta tahshe kodtumwae pish k8tiñiñeumun, & nesausuk pish amaeu chippinnu8 netohhut.
21.3 Nusse peyont, pish nusse amaeu 8wásukiimuk mittumwussit: neìt ummittumwussoh pish nashpe amai.
21.4 Wussantimómuh ummittumwussúhkougqut, kah neekitteauont wunnaumonuh asuh wuttonoh, mittumwussin, kah wunneechanoh, nah pish 8tiéhhéinneuh wussantimomuh; kah pish nusséu amai.
21.5 Qut wuttinnúmun ket8kont an8wadt n8wómun nussontimom, nummittamwus kah nunnaumononog. matta nutamáeu nutchippinnunnú8.
21.6 Neit wussantimomoh pish pas8uk wussittumwáenúut, kah pish uppas8oh ut squoantamut, asuh squoantàme neepattunkquonganit, kah wussantimomoh pish poahkussohhug mukqs, onk pish ummìcheme wuttìnnúmunneuh.
21.7 Kah wosketomp maguk wuttónoh, wutche mittamwussisse wuttinnúmunneat, matta pish amaeu neane wuttinnúmunneunk
21.8 Matta wussikkitteahunk wussantimomuh, matta 8wisqueteog; neit pish wuttenanumuh manouwhunach en pen8wohtaut matta pish tápeneunkquttinn8 wuttin magunnát, newutche matta pâbuhtanumwáe unnéheuh.
21.9 Kah 8wisquekuhsit en wunnaumonat, pish wuttinheuh neáhén wuttôneunk sampwenehhet.
21.10 Onkatoge ummittumwusseheunt, ummeetsuonk, wuthogk8ongash, káh 8weetomáonk matta pish amáunumauóun.
21.11 Kah matta yeush nishwe unnehheunk, neit pish amáeu chippeu netôhhut.
21.12 Noh togkomont wosketompuh, kah nuppinit, noh pish nushau,
21.13 Qut matta kodtinneanunk, qut GOD paudtáont wunnutcheganit pehchinnanont: pish nukkehtim otanat uttoh woh [a]spho8adt
21.14 Onk wosketomp péhtuánumwe nónchenanont weetatteamungoh, wunnompuwussuwáeu nushont: pish k8tin nut-altarumut onk woh nushau.
21.15 Kah noh togkomont 8shoh asuh okasoh, pish nushau.
21.16 Kah noh komm8tuk wosketompuh, onk maguk, asuh namehteauut wunnutcheganit, pish nushau.
21.17 Kah noh mamatchenont 8shoh asuk okasoh pish nushsu.
21.18 Kah mekónetehettit wosketompaog, kah wosketomp togkomont weetatteamunguh nashpe qussuk, asuh upputtukqunitch, kah matta nupp8k, qut ut n8chimwut wutappinneat.
21.19 Wonk omohkit, kah pomushadt poquodchit nashpe wutanwohhou, neit noh togkomont pish pohquohham, webe pish ôadtéhteau 8wanteauwaonk, kah neetskeheaonk, onk pish wunneetskeheuh.
21.20 Wosketomp togkomont wosketompáe wuttinnúmoh, asuh mittamwussisse wuttinnúmoh nashpe pogkomunk, kah nuppinit ut agwu wunnútcheganit sasamatahwhuttue pish sasamatahwhôu.
21.21 Qut pomantog nequttekesuk asuh nees[e]quinnu, matta pish sasamatahwhau, newutche neh wutteauguoh.
21.22 Wosketompaog mekónetehettit, & togkomont wopequaúoh mittamwussissoh, kah nussont, qut wanne nushittuonganninn8 wunnamuhkut pish sasamatahwhau, neane mittamwossis wássuke natauwomatamungqut, kah ne pish wuttin mágun nashpeu wussittumwaénúut.
21.23 Qut nushittuonganúuk, neit pish kummag pomantamóonk wutch pomantamóonk.
21.24 Muskesuk wutch muskesuk, meepit wutch meépit, menutchtg wutch menutcheg, musseet wutch musseet.
21.25 Chikoswuttúonk chikoswuttuonganú8, woskehettuonk onk woskehettuonganú8, togkodtuonk onk togkodtauonganú8.
21.26 Kah wosketomp togkodtog wuskesuk wuttinnúmoh wosketompuh, asuh wuskesuk wuttinnúmoh mittamwussissoh kah matchehteauont, pish wutchippinninnuwáheuh wutch wuskesuk.
21.27 Kah kodtetahhog weepit, wuttinmoh wosketompuh, asuh weepit wuttinnumoh mittamwossissoh, pish wutchippunninnuwáheuh wutch weepit.
21.28 Kah oxen woskeheunt wosketompuh, asuh mittamwossissoh onk nupuk, oxen pish qussukquannetahwhau, kah 8weyaus pish mat meech8un: kah noh wodtaiheit, oxinoh pohquohham.
21.29 Qut oxun woskehuadt negonnáeu, kah yeuoh waánumont wadtaiheit, kah matta 8wadchanoh, qut nushont wosketompuh, asuh mittamwussissoh, oxun pish qussukquanetahwhâu, kah neh wodtaiehhéumuqgqutcheh pish nushau.
21.30 Ponamauwut ummanuhwháonk wuhhogkuh, neit pish magou man8hwháonk ukketeahogkounoh neane wame ne ponamauut.
21.31 Uttoh en nushont wunnaumoniinneuh asuh nushont wuttôninneuh, neyaunag yeu wussittum8onk ne pish unnéheun.
21.32 Oxin nushont wosketompae wuttinnúmunneuh, asuh mittamwossisse wuttinnúmunneuh, pish aninnumauau wussantimomoh, nishwinchagenaei silvere shekels. kah oxen pish qussukquanetahwhou.
21.33 Kah wosketomp wóhshinuk pahsahtheg asuh wosketomp wonneteadt, kah matta onkhum8g, kah oxen asuh asse pétshont.
21.34 Noh wobohsatheganit, pish ôadtehteau, payumau wadtáiheunitche teauguash, kah noh napunutche wuttaiheuh.
21.35 Kah wutoxinumoh wosketomp togkomont weetatteamunguh wutoxinumoh, nuppuk, neit pish mag8og keteannìtche oxinoh, kah pohshinumwog teaguash, kah neh nápunutche pish uppóhshinóuh.
21.36 Onk wahteaumuk oxen tohtogkomúau negonáe, kah neh wadtaihéumukqutcheh matta wadchanuk8k, pish óadtehteau oxinoh wutch oxinoh, kah neh nápunitcheh pish 8taiheinneuh.
22.1 HOwan kumm8tug oxinoh asuh sheepsoh kah nushont, asuh maguk, pish magou napanna tahsuoh oxinoh wutche pasuk8 ox, kah yauoh shepsoh wutch pasuk8 sheepsoh.
22.2 Kumm8towaénin naméhit pukquonteadt, togkomut onk nupuk, matta pish wsqueheunk seahhamauoh.
22.3 Paspisháonnont nepauz wsqueheunk pish seahhamauoh ôadtéhhteae pish ôadtéhteau, matchaog ohto8g, neit pish magun wutche komm8towonk.
22.4 Ukkomm8towonk naméhteae naméhteadt ut wunnutcheganit, asuh ox, asuh asse, asuh sheep, ketead, pish neesit piskeu ôadtéhteau.
22.5 Howan assamwá[h]heont ohteuk asuh weenominneohteuk, & ne upponon uppuppìnashim8moh, tanadtupwunit penowe wutohtekónin, ne wanéguk ut wutohteakonit, kah wanéguk ut 8weenominneaohteuhkonit pish ôadtéhteau.
22.6 N8teau sohwhuttaumuk, kah naméhheont àsinnekôussuh, kah neit umméhtukquonkquámeu weatchiminneash, asuh neepattaash weatchiminneash, asuh ohteuk mohtuttag, noh nashqunnanug n8tau, wunnamuhkut pish ôadtehteau.
22.7 Howan ahtuhshont wetatteamunguh, teauguash, asuh maumach[i]ash, woh wadchanumungqut; onk komm8tumugk wutch weekit, komm8towaen naméhit, pish neefit piskeu ôadtehteau.
22.8 Komm8towaen matta naméheont, neit noh adt sontimáut weetuómut, pish pas8wau wussittumwaenúut, toh wuttin ponamun wunnutcheg weetatteamunguh ummaumachiit.
22.9 nish$noh hen mátchenehhettin, asuh ox, asúh asse, asuh sheep, asuh hogk8onk, asuh nishnoh hen wannehteauun, unn8wadt yeuoh, ne nuttaihe, neeswe nish aunagish, pish peyaum8ash wussittumwáenuut, kah uttiyeu wussittumwáenuog wohsumâheticheh, pish neesit pisku ôadtehkaau weetatteamunguh.
22.10 Howan ahtóhshant weetatteamunguh asse, asuh ox, asuh sheep, asuh nishnoh puppinashim wunnanauwéhheaunat, kah nuppuk, asuh pokshunt, asuh quós8hkauwut, matta howan nauunk
22.11 Neit pish wutchadchekéyeuwâonk Jehovah nashaue óhteau naneeswu, matta uppónam8un wunnutcheg weetatteamunguh maúmachiit, kah noh wodtaiheit, pish wuttapenaumun, & matta pish wutôdtuhkauoh.
22.12 Kah komm8tomômuk, pish óadtúhkauau neh wadtaiheinitcheh.
22.13 S8hquhkaúut, paudtauutch wutch wauwaonk, noh s8hquhkauoi, pish matta wuttauadtuhkauoh.
22.14 Howan namohkauónont weetatteamunguh, kah pokshunk, asuh nupinit, wadtiheit matta weetómuog, wunnamuhkut pish wuttôadtúhkauoh.
22.15 Noh wadtihéit weetomuadt, matta pish wuttóadtuhkauoh námohkómuk, 8m88 wunnogkohkauúnat.
22.16 Kah wosketomp n8dsquaónont nunksquoh, asquam quoshóadhetteg, kah wehpámont, wesseentog pish 8wéetauómuh nagum 8mittúmwussissinneat.
22.17 Wut8shin sekeneae sekenamaúont, wuttinnumauónat, pish quttúhham wutteauguash, neáhhittahshummagumuk wutch nunksquaog.
22.18 Pomantamwaheúhkon pauwau.
22.19 Howan askont puppinashimwoh, pish nushau.
22.20 Howan sephamauont Manitt8oh, webe Jehovah nagum nont, pish pannuppu paguanau.
22.21 Kah m8hm8hsquéheúhkon pen8wot, asuh mukk8kinúhkon; newutche kenaau kuppenuwohteaumwop ut ohkit Egypt.
22.22 M8hm8hsquéheonteog nish$noh sekousq, asuh tauwies.
22.23 M8hm8hsqheáe m8hm8sqhead wunnamuhkut, mauk, mauunnitteungqueon, n8tamoe, nunn8tam ummauonk.
22.24 Káh nummusquantam8onk pish kussopitteau, kah pish kenushinnúmw8 nashpe togkodteg, kah kummittumwuss8óog pish sekousqu[a]uoog, kah keneechanog pish taua[i]issú8og.
22.25 Namohkoúheadt teauguash nummissinninnumog, neg machekitcheg, ahque unneh neane namôhkahuwaenuut, ponamauohkon wuttauwohteaonk.
22.26 Nemunnuman ukkénohtóhsuonk, keetatteamung wuthogk8onk; wonk kittinnumaon asquam waiyont
22.27 Newutche ne wuttinnashaion, ne webe, ne upputtogkuhhumóonk wodtuhquab, [t]oh wuttinne woh kouwén? onk pish nnih, mauunnitteungqueon, neit Pish nunn8tau, newutche neen n8womoaus.
22.28 Kékomúhkon nananuacheg: kah nananuaénin missinninnúut mamatchenuhkon.
22.29 Kukkâkenúmunnumash, kah k8togkoiyeumash wohquoantamauuhkon mohtommegitcheg kenaumoneunk pish kittinnumah.
22.30 Ne pish kuttinheon kutoxennum, kah kutsheepsum, nesausuk tahshikquinne pish weetomau okasoh, shwosuk tahshikquinogok, pish kittinnumaiin.
22.31 Kah kenaau pish pahkeu chippinnumaiimukeg: kah matta pish kummeechum8 weyaus s8hquekómuk ut ohteakonit, pish kittinnúhkauóneau anumwog.
23.1 ATtumunnum8hkon pann8wáe nehtunkquodt, ponum8h[k]on kenutcheg weeche matcheetowog, pann8wae wauwaenúunnneat.
23.2 Ussehkon mataanukish matcheseongash, kah namp8ham8hkon pussishaonk, panneonat, ne aséhettit monaog woonkehteauunneat ne sampwag.
23.3 Quttiánumuhkon matchekuenin ut uppussishaonganit.
23.4 Nogkushkouadt manunneungquean wutoximoh, asuh wutassiumoh quonsénit, quehchúunadt pish kukquehchuuttauonuh,
23.5 Nau[a]dt wutassimoh noh sekeneunkquean sepsin agwu 8wéanunit, kah kod matta tahshinóadt, pish wunnamuhkut kutomohkin.
23.6 Woonkitteauuhkon kummatchékeum wussummaonk ut uppissishaonganit.
23.7 Pish kinna8sukom pann8wáe pissishaonk, kah mat woskehuwaénin, kah sampweseaénin nushuhkon: newutche matta nussampweogquanumoh matchetou.
23.8 Mag8onk neemunnum8hkon, newutche mag8onk pogkenumwaheau pahkompattamunutche, onk woonkitteah[k]on ukkutt8wong[a]sh wunnomwaussàaen.
23.9 Kah muk8kinuhkon penowot: newutche k8wahhéomw8 ukketeahogkôunoh penuwot, newutche kuppen8wohteomwop ut ohkit Egypt,
23.10 Kah nequtta tahshikkodtumae pish kutohketeam kutohke, káh pish kukkepenum ne noh adtannekik.
23.11 Qut nesausuk tahshit kodtumwáe pish kutanwoshitteauun, kah kutahque ohteuhkon, onk woh matchekuog ut kummissinninnúmut meetsuog; kah ne asqueteamohettit puppinnashimwog ohteúkonit pish ummeechinneau[:] ne pish wonk kuttinteauun k8weenominneohteuk, kah kut-oliveohteuk.
23.12 Nequtta tahshikquinne pish kutussenash kutanakausuongash, onk nesausuk tahshikquinogok, toh ussehkon, onk woh kutoxinum, kah kutassum anwohsinwog, kah wunnaumonuh kummissinnom mittamwossis, kah penowot woh manunniyeu.
23.13 Kah wame nish ánunogish, ahqueteâ8k, kah 8weesuongan8ash onkatogig manitt8og missohham8hteogk, ahque n8tamunaj wutch kutt8nut.
23.14 Nishwudt nompe pish kummishadtup wutche nen, nequt kodtumwáeu.
23.15 Seog petukqunnegane mishadtup8onk pish kenanauwehteauun: nesausuk tahshikquinne pish kummeech seog petukqunneg, ne anunnomp, kuhkinnumwae nepauzae Abib, newutche neit k8mup Egypt, kah matta pish peyáuóog anaquabeh monteag nashpeu.
23.16 Kah kepenumwáe mishadtupp8nk, kákeneumunneash ut kutanakausuonganit, nish ahketeáunish ut ohteakonit: kah kepenumwae mishadtupp8onk, wohkukquóshik kodtum8, mohmounnuman kutanakausuongash wutch ohteukonit.
23.17 Nishwudt nompe kodtumwáe, wame k8wosketompaumog, pish neepóog anaquabit Jehovah Manit.
23.18 Sephauséhkon 8squeheonk ut nussephausuonganit nashpe seog, asuh wees, ut nussephamónteaonganit, squehteam8hkon en mohtompog.
23.19 Negonneu kukkakeneumunneash ut kutohkit, pish kuppaudtunash weekit Jehovah kum-Manitt8m, nepatauhkon sheepsem wussogkodtunkanit okasoh.
23.20 Kusseh nutan8n angel ut anaquashaan, kenanauwéhik ne ayôan káh kupas8qunnat en na quaquashweehtauunop.
23.21 Nunnukqussish newutche yeuoh, kah n8sweeht[a]sh 8wadtauatonkqussúonk. ahque mohm8squeh; newutche matta woh kutahquoantamunkou kummatcheseongan8ash newutche n8wesuonk appehtunk.
23.22 Qut n8sweéhtamoe n8sweétaman 8wadtauatongqussuonk, kah ussean wame ne anun, neit nummatwaénu ut kummatwómut, kah nanakompanánnóog nanakompananukqueaneg.
23.23 Newutche nutangelsum pish kenegonukonk, kah pish kuppas8k wut-Amorritsut, kah wut-Hittitsut, kah up-Perasitsut, kah uk-Cananitsut, kah wut-Hivitsut, kah wut-Jebusitsut, kah nag nuttummetahwhoog.
23.24 Nauwaéhteauohteaogk kenaau ummanitt8m8oh, asuh waussum8hteogk, asuh ussehteogk neyaunag wutusseongan8óash: qut pish sukquehteahwhae pish kussukquehtahwhóog wunneepattuhquonkan8oh,
23.25 Kah pish k8wowussumômw8 Jehovah kum-Manitt8mw8, kah pish wunantam kupputtukqunnunk, kah kenippeim: kah nutammaun mahchinâonk wutch kenashomut.
23.26 Matta pish nussóun, asuh mehcheyein ut kutohkit: neadtahshik kukkesukodtumash pish nunnumwohtinash.
23.27 N8wabesuonitteaonk nutann8n en anaquabean, kah pish nussohkauoog wame missinninnuog. uttoh wodshadcheg: kah kittinnumoash kummatwomog wussittippukanóoash.
23.28 Kah nutann8n waompuhkitch8h8wáog ut anaquabean, kah nag pish âma8hkauóog wut-hivitsoh, uk-kannitsoh, kah Hittitsoh wutch anaquosháan.
23.29 Matta nutáma8hkauóog wutch anaquosháan nequt kodtumwae, ishkont ohke tauwushin, kah puppinashim ut ohteakonit wussaumân.
23.30 Oôgguhséseu nutáma8hkauóog, wutch anaquabean. onk na en náno kummononát, kutohtauunnat ohke.
23.31 Kah nupponam kukkuhkheg wutch misqui kehtahhannit, onk en ukkehthann8m8oont Philistiansog, kah wutch touohkomukqut, wehque sepuut newutche kittinnumauush ut kenutcheg[a]nit, wodohkitcheg ne ohkit, kah pish kutama8hkauoog wutch anaquabean.
23.32 Wunn8waununkon n[a]ghok, asuh ummanitt8m8oh.
23.33 Matta pish wutohkeog kutohkit, ishkont kummatcheseáhukk8óog ayeuuhkone neen: waussumadt ummanitt8m8oh,, wunnamuhkut pish kup[p]ithugqun.
24.1 ONk unnau Mosesoh, Kuhkuhquish en Jehovahut, ken & Aaron, Nadab kah Abihu, kah nesausuk tahshinchagkodtog nananuacheg Israel, kah nóadtit nauwaegk.
24.2 Kah Moses nusseu pish peyaónau Jehovah, qut nag matta pish pas8tshauwog: kah missinninnuog matta pish 8weeche kukkuhquemouh.
24.3 Kah Moses peyau, kah wuttinnonash missinninnuh wame wuttinn8waongash Jehovah, kah wame wussittumm8ongash: kah wame missinninnuog namp8hamwog nequtont8waog, kah n8waog, Wame wuttinn8wáongash Jehovah ne an8wadt, pish nutussenanonash.
24.4 Kah Moses 8ssukkuhhamunash wame wuttinn8waongash Jehovah, kah omohkeu nompoâeu, kah ayim Altar, ut agwu wadchuut, kah naboneesinash neepattunkquonkash, neane naboneese chippiyeuhettit Israél.
24.5 Kah an8nau wuskeneu wunnaumonaut Israel, kah sephausuog chikohtáe mag8ongash; kah sephausuog wunohteae sephausuongash, oxenog en Jehovah.
24.6 Kah Moses neemunum pohshe wushqueheunk kah upponamun wunnonkanit, kah pohshe wushqueheunk wusseauhkon ut Altarut.
24.7 Kah neemunnum 8n8wáe b8k, kah wutogkeetamun ut wuttauog8óont missinninnúog, káh n8waog Wame ne Jehovah an8wadt nutussenan, kah n8swéhtamunnan
24.8 Kah Moses neemunum wsqueheonk, kah wusseauhkon ut missinninnutu, kah n8wau, Naum8k wunn8wáe wsqueheonk Jehovah ayimungqueog, nashpeu wamé yeush wuttinn8waongash.
24.9 Neit kukkuhqueog Moses kah Aaron, Nadab, kah Abihu, kah nesausuk tahshinchagkodtog nananuwacheg Israel.
24.10 Kah nauàog um-Manitt8moh Israel: kah agwe wusseetut onatuh wohwunneeteómugish hassunash [S]aphir, kah onatuh sohsummóe kesuk.
24.11 Onk ut nanawunnuacheg wunnaumonuh Israel, matta upponam8un wunnutcheg, kah nàuaog GOD, onk meetsuog kah wuttattamwog.
24.12 Kah Jehovah unnau Mosesoh kuhkuhquish en nuhhogkat ut wadchuut, kah na apsh, kah kittinnúmaush puppogkomskquash, kah naumatúonk, kah wuttinn8waongash, nish wóssukkuhhumónish, kuhk8tamauónat naghok.
24.13 Kah Moses neepau kah wuttinnumoh Joshua: kah Moses ogquodchuau en 8wadchumut GOD.
24.14 Kah unnau nananuanutcheh, Yeu ut pahhinnean, onk wonk ná pajeh qushkeog, kah kusseh Aaron kah Hur k8weetomukk88og; howan ohtunk pissisháonk nah peyaónonch.
24.15 Kah Moses kuhkuhqueu en wadchúut, kah mahtokqs wunnohkukómun wadchu.
24.16 Kah wussohsumóonk Jehovah ohteau wadchúut Sinai, kah mahtokqs wunnúhkukkomun nequtta tahshikquinnu: kah nesausúk audtahshikquinogkok, weékomau Moses wutch nashauwe mahtokqsut.
24.17 Kah naumunat wussohsumóonk Jehovah ogqunneungquodt mahchekussuwáé n8táut, ut kodtuhkôe wadchuut, ut wuskesuk8óont wunnaumonuh Israel,
24.18 Kah Moses petutteau en nashauwe mahtokqsut, kah kuhkuhqueu en wadchuut, kah Moses na wuttapen wadchuut yauunchage kesukodáe, kah yauunchage nukonae.
25.1 KAh Jehovah ken8nau Mosesoh, n8wau.
25.2 Ken8s wunnaumonuh Israel, kah paudtaihettich mag8onk, nish$noh wosketomp wuttah8wae weekontamwáe maguk, neemunumwanshek []ummag8oonk.
25.3 Kah yeu mag8onk neemunnumwanshók gold kah silver, kah brasse.
25.4 Kah 8nóónag, kah purple, kah mosquag, kah wanegik wompónak, kah goatsu weshaganash.
25.5 Wuskoshumwe ohk8nunk msquádsu, kah Badje[r]e ohk8nunk, kah shittim mehtug.
25.6 Pumme wutch wequananteg, spices, wutch susséqueáe pumme, kah wutch qussahtham8onk weetemunkquokish spices.
25.7 Onyx hassunash, kah qussukquanash woh ponamunsh ut Ephd, kah mohpanágunit ahhohtag.
25.8 Kah nag ayim[a]ihettich pâhtekómuk, kah n8weetomóog.
25.9 Neaunag wame nish kohk8tomaúunónish: neaunak páhtekomukque ne nanaunak kah neaunak wame wutauwohteaongash ne nan aunak, ne kuttinteauunneau.
25.10 Kah nag pish ayimwog shittime mahtugque Ark, neese ishquonogkod kah ne pôhshi, nesahteag, kah nequt ishquonogkod, kah pôhshi ne anôhquekishkag, kah nequt ishquonogkod kah ne pôhshi, ne an8hqueu spongok.
25.11 Kah pish kutogquodtúmun nashpepáhke gold, anomut kah woskeche, pish kutogquodtumun: kah pish kutáyimwontamun golde chetuhquab waeénu.
25.12 Kah pish k8napáshadtoh yauúnash wehwéinnompôsikish gold, kah nish pish kupponamunash yauudt naiwiyeuut, kah neenash pish wehwéinnompôsikish ohtaash yóaeu, kah neenash wehwéinnomposikish yau wonk ogkomáe.
25.13 Kah pish kutáyim shittimé mahtugque qunnúhtugquash, onk pish kutogquodtumunash gold.
25.14 Kah pish kuppetouunash qunnuhtugquash wehweinnompásik, aéhtaeu Arkut, nashpe kenunnumúnat Ark.
25.15 Ut wehwéinnomposuut, pish ohtaash qunnuhtugquash Ark, matta ne pish wutch amaunum8un.
25.16 Onk pish kuppetau Arkut, wauwaonk ne pish anumauun
25.17 Kah pish kutáyimun óbuhquáeu wutappuonk monáneteaonk wanegik gold: nees[i]shquonogkod, kah ne pôhshai nesahteag, kah nequtishquonogkod, kah póhshai ne an8queu kishkag.
25.18 Kah pish kutayeu neesuog golde cherubimsog, na sohquetahhamuk pish kutayeuóog nag aéetae ne neeswe sahteag óbuhquaeu wutappúonk monaneteaonk.
25.19 Kah ayish pasuk cherub yôae neesohtéag, kah wonk pasuk cherub ne wonk sohteag ôbuhquaeu wutapuonk monaneteaonk, pish kutayimúmw8 cherubimsash aétaeu nesahteag.
25.20 Kah cherubimsog pish summágunóog wunnuppawhunóuh qunúhqueu, puttaghumohettich wunnuppawhunóuh ut waápeu monaneteae apuonk, kah pish wóadtuhquogkompóog, unnogque en petwohtaeu monaneteae appuonganit, wuskesuk8ash cherubimsog pish ohtaash,
25.21 Kah pish kupponam obuhquáeu monaneteaonk wutappuonk waábe Arkut: kah ut Arkut pish kuppetoh wauwáonk ne pish áninnumauun:
25.22 Onk na kuttit nogkushkauunun, kah na kuttit keket8hkauunun, wutch waábe petwohtaeu monaneteae apuonganit, wutch nashauwe neesuog cherubimsog, neg apitcheg waábe wauwáonkane Ark, wame nish ánann8nonish en wunnaumonuh Israel.
25.23 Kah pish kutayim shittimwe mahtugque table, neese ishquanogkod kah nesahteag, kah nequt-ishquonogkod, ne an8que kishkag, kah nequt-ishquonodkod kah ne pôhshai ne sohkunkquok.
25.24 Kah pish kutogquodtumun wanegik gold, kah pish kutayim golde chetuhquab waéenu,
25.25 Kah pish kutayim noh asetohtag menutcheganit an8que kishkag waéenu kah pish k[u]tayim golde chetuhquab ne noh asetohtag weenu.
25.26 Kah pish kutayimwóntamun yauunash golde wehweenompósikish, kah pish kupponamunash yauut naiág, ut yauuhkontáag.
25.27 Piuhsuke ne noh asetohtag, ne pish ohteau woh weenompósikish, ne ohtag qunnuhtugquash wutch kenunnumunat table.
25.28 Kah pish shittimwe mahtugque qunnuhtugquash, kah pish kutogquodtumunash gold: kah table pish nashpe kenunnumun.
25.29 Kah pish kutayim 8wunnonganash, kah 8tattamwaeéch8ash, kah onkwhosuonganash, kah upbowlesash, nish woh onkwhosikish, pish kutayimunash nashpe wunegik gold.
25.30 Kah pìsh kupponam tableut kuhkinneasue petukqunnegash anaquabeh nagwutteaeu.
25.31 Kah pish kutayim ohhohtag wequantanteg wanegik gold: sohs8hquetaháusik pish kutayimun wequananteg ohhohtag: ukkehche neepateg, kah 8tugqunnumash, adtah8chag, ut putukquag, kah uppishóónash, pish pasukqunnú8.
25.32 Kah nequtta adtahshittugqunáagish nish$noh wachégugish: nishwudtuhqunogod wonk wutchegunash yoâeu, kah wonk nishwuttuhqunogodtash ohhohtag wequananteg ogkomaeu.
25.33 Swinash oht8chagish unnéhteauunash neane almondsut, nequt utt8hqunnaouut, patukquag, kah upp[à]shau, kah nishw°nash aht8chagish unnéhteaunash neane almondsut, ne wonk wadtuhqunogok, patugquag kah uppéshau: neáne nequtta tahshontugqunogodtash, nish wôm8ugish wutch ohhohtag wequananteg.
25.34 Kah ut ahhohtag wequananteg yauúnash oht8chagish unnehteauunash neane almondsut, upputtugquiyeumash, kah uppéshaonash.
25.35 Kah na pish ohteau patugquag, agwe wunneesontuhqunogodt8mut, kah patugquag agwe wunneesontugqunogodt8mut: kah patugquag agwe wunneesontugqunnogodt8mut, ut nequtta tahshontugqunogodtut nish wachegugish ahhohtag wequananteg.
25.36 Upputtugquiyeúm8ash, kah ne adtáhshontugquinogok pish pasukquinnú8ash, wame nont pasuk sohsukqueithamuk wanegik gold.
25.37 Kah pish kutayim nesausuk tahshinash wul lampsash: noh pish ushpunum wullampsash, onk pish wóhsumwahteau piuhsuke woskeche.
25.38 Kah ukqunnuttuhhégash, kah wunnushquttoóhquttongash wanegik gold.
25.39 Pasuk talent wanegik gold nish wutayimun, kah wame wutauwóhteaongash.
25.40 Kah naish kittinteauunat neáne ogkinneiontamuk, kohk8tomaúunumukupash ut wadchúut.
26.1 ONk pish kutayim pummúwuttauwáekomuk, piogquodtash onkwhonkanash wunne tuttuppunnáe hashabpónak, kah 8noi, kah purple, kah msquomp8hosik, cherubimsog wutayéuwaonk waussinit, pish kutáyeuwoôog.
26.2 Nesahteadt pasuk onkwhonk, neesneéchag kah swôsuk tashishquonogkod, kah ne an8que kishkag yauisquonogkussu pasuk onkwheg, pasuk nont quttuhwheg wame onkwhonganash.
26.3 Napanna tahshinash onkwhonganash pish waadchishaash, kah wonk napanna tahshinash waadchishaash.
26.4 Kah pish kutayim wutt8nash à8nôagash ut ôhquae onkwhonganit, énnomáhsu wussád, adt waadjish[un]k, kah ne wonk pish kuttinteauun wus ut onkwhonganit nahohtôeu adt waadjishunk.
26.5 Napanna tahshinchágadtash wutt8nash pish kutayim pasuk onkwhonk, kah napanna tahshinchagadtash wutt8nash pish kutayim ut wussadt onkwhonk, noh nahohtôeu adt waadjìshunk, wutt8nash papiuhsukóhtaj.
26.6 Kah pish kutayim napanna tahshinchagadtash golde sohsagkinnittúm8ugish, kah pish k8wáadjishadtoh onkwhonganash, nashpe sahsohsagkinnittum8ugish, onk pish pasuk pummuwuttauwáekomuk.
26.7 Kah pish kutayim onkwhonkanash goatseshaganash, wutche óbohquáonk ut wáabesu pummuwuttauwáe komukqut nabo nequt onkwhonganash, pish kutayimunash.
26.8 Nesahteag pasuk onkwhonk, shwinchag ishquonogkod, kah nean8que kishkag, yau ishquonogkod, pasuk onkwhonk, pasuk nont quttuhwheg nabo nógquttúwutcheg onkwhongnano[g].
26.9 Onk pish k8wáadjishan napanna tahsuog onkwhonganog chippeu, kah wonk néqutta tahsuog onkwhong[a]nog chippeu, kah pish kuppiskin nequtta adtahsuit onkwhonk waj kutchishunk óbuhquaonk.
26.10 Kah pish kutayim napanna tahshinchagadtash wutt8nash, ut wussad pàsuk onkwhonk ongkouwe ut wáadjishunk, kah napanna tahshinchagadtash wutt8nash wussad nahohotôeu adt wáadjishunk.
26.11 Kah pish kutáyim napanna tahshinchagadtash brasse sahsagkinuttum8ugish, kah pish kupponam sahsagkinuttum8ugish ut wutt8nuhtu, onk pish keenunum ohpohqueg, onk pish pasukquinnu8.
26.12 Kah noh asqshunt ánuwushont onkwhonganog ne obuhquôsik, pish quoshquechin et u[h]quáe pummuwuttauwaekommuk.
26.13 Onk nequtishquonogkod, wutúhshin, k[a]h nequtishquonogkod aon[k]ôe neasqshunk nesáhteahettit onkwhonganog obuhquaonk pish quos[h]quechin wutche yôae pummuwuttauwáe komuk, wutuhsh wutch kah aongkouwe yeanusháit.
26.14 Kah pish kutayim obuhquos wutche obuhquaonk nompashimwe óhk8nunk msquodsôsuog, kah obuhquaonk ohk8ni badgers ut wáabe.
26.15 Kah pish kutayim pahs8nogquash, wu[t]ch pummuwuttauwáekomuk, shittimwôhtuk, neepattáash.
26.16 Piukishquonogkod nesahteag pahs8nog, kah nequtishquonogkod kah pohshi ne an8hque kishkag pasuk pahs8nog.
26.17 Neesunash tenónsash pasuk paúkoshk papiusukohtáut: ne pish kuttinteaúun wame pahs8nogque pummúwuttauw[a]ekomuk.
26.18 Kah pish kutayim pasikoshquash pummuwuttáuwaekomukqut, neesnehchagadtash [p]ahs8nogquásh sowaniyeu wutche sowaniyeu.
26.19 Kah yauunchage silvere mortises pish kutayim ut agwu neesneechagokish pahs8nogquash, neesinnash mortisash, wutche neeswe wuttenontsash, kah neesinash mortisash ut agwu onkatog pahs8nogqut, wutche neeswe wutenontsash.
26.20 Kah nahohtóeu wutch yóaeu pummúwuttauwáe komuk, wutch nannúmiyeu, neesneechagkodtash pahs8nogquash.
26.21 Kah yauunchag silvere ummortisash, neesunash mortisash agwe pasuk pas8nogqut, kah neesinash mortisash agwe onkatuk pahs8nog.
26.22 Kah unogqueu kehtahhanniyeu pummuwuttauwáekommuk, pish kutayim nequtta tahshinash pahs8nogqash.
26.23 Kah neenash pahs8nogquash pish kutayim, ut náag pummuwuttauwáe komuk, yoaeu wutchu.
26.24 Kah pìsh netátupe óshitahshunk ut agwu, kah wonk pish wunne óshittahshaash ut uppuhkukqut, ut pasukque weenompasik ne pish tatuppe [a]únag, nish pish neesit naiag.
26.25 Kah nash pish shwosuk tahshinash pasikoshquash kah silvere ummortisash, nabo nequtta tahshinash mortisash, neesinash mortisash agwu pasuk pas8nog, kah neesinash mortisash, agwu onkatuk pas8nog.
26.26 Kah pish kutayim shittimwu mahtugque qunnuhtugquash, napanna tahshinash wutch pasikoshquash wutch yóaeu pummuwuttauwáe kommuk.
26.27 Kah napanna tahshinash qunnúhtugquash, wutche pasikoshkash nahohtóeu yóaeu pummuwuttauwáe kommuk: kah napanna tahshinash qunnúhtugquash wutche pasikoshquash yóaeu pummuwuttauwáe kommuk, wutche na neeswu yóaeu kehtohhanáeu.
26.28 Kah nashauwe qunnuhtug ut nóeu pahs8nogqut, missúhkóadtum8ash aéhtaeu wutch.
26.29 Kah pish kutogquodtum pahs8nogquash gold, kah 8wehweénompasikom8ash pish kutayim gold, ne woh ohtag qunnúhtugquash, kah pish kutogquodtum qunnuhtugquash gold.
26.30 Onk pish k8nongkinum pummuwuttauwáe kommuk neaunag páuhsuke, kohk8tomaúunûmukup ut wadchúut.
26.31 Onk pish kutayim adtnikheg 8nóag purple kah mishkompowe, kah wane tuttuppunausik hashapónak, wutanakausuonk nohtontunk, pish wutayimunash cherubimsash.
26.32 Onk pish k8wóohshadtauun yauunit shittimwe mahtugque neepattunkquonkanit, ogquodtumunash gold, sahsogkittik gold, ut yauunash silvere mortisash.
26.33 Onk pish kutogk8chem adtnikheg ut agwe sohsogittik. onk na pish kuppadtauun anome adtnikheganit, wauwaonkane Ark kah adtnikheg pish kutchippunnumonkou wunneetupanatamwekomuk: kah nukkomme wunneetupanatamwekommuk.
26.34 Kah pish kupponam petwohtaeu monaneteae appuonk ut woskeche wauwaonknae Ark, ut nukkome wunneetupantamwaekommukqut.
26.35 Kah pish kuponam table poquadchiyeu adtnikheganit, kah ohhohtag wequananteg pauhsuke tableut, ogkomáe pummuwuttauwaekomukqut, sowanaieu, kah table pish kupponum nanúmiyeu wutche.
26.36 Kah pish kutayeu wohwoóhshunk onkwhonk wutche wetue squoant ônói, purple, kah misquomp8hósik, kah wunne tuttuppunáe hashabponag, wutanakausuonk waénnequoantuhsuénin.
26.37 Kah pish kutayim wohwooshunt onkwhonk napanna tahshinash shittimwe nepatunkanash: kah kutogquodtumunash gold, sohsogkittikeu gold, kah pish nag k8nuppáhshadtauóog napanna tashinash brasse mortiseash.
27.1 KAh pish kutayim shittimwe mahtugque Altar, napanna tahshishquonogkod nesáhtéag, kah napanna tahshishquonogkod ne goshkag, yauut sauwásu pish altar, kah nishweishquonogkod ne an8hque spohtag.
27.2 Onk pish k8task[o]nuhkontamun neadt yauwe náyag, kah ne nan pish wutaskonnum8 kah pish kutógquodtumun brasse
27.3 Kah pish kutayim wuss8kinuppukquechumash, kah wutehe[t]humukomash pukque, kah 8wunnonganash, kah 8weyause 8hquoanash, kah wuttahattanné[s]hinneamukóash n8taut, wame wutauwohteaongash, pish kutáyimunash wompuhshag.
27.4 Kah pish kutayimwontamun hashabanakausuonkane wompuhshage papoquag, kah pish kutayimwontam hashab, yauunash wompóhshagwe wohwaeiyoágish yauut wunnáyágomash.
27.5 Onk pish kuppetaun Altarut ut agwu, kah hashab pish appu nashauwe Altarut.
27.6 Kah pish kutayimwontam Altar qunuhtugquosh, shittimwe muhtugque qunuhtugquash, kah pish kutogkquodtumunash wompóhshog.
27.7 Kah qunnuhtugquash pish pétauunash wôhwaeiyôagut, kah qunnuhtugquash aeihtaeu wutohtaash Altar, nashpe tohshinnumunat.
27.8 Puhpuhki wutch pahs8nogquash pish kutayim neyane kuhk8tomunqueop ut wadchuut, ne pish wuttinteaunneau.
27.9 Kah pish kutáyim wutchippunneutunkane pummuwuttauwaekommuk sowaniyeuéiyeu, Tapistry ahhogk8tik wutch chippinneutunk, wane tuttuppunaúsik hashabponak, nequt pasuk8ishquonogkod nesâhteag yôaeu.
27.10 Káh wunneepatunkquongash neesnehchagkodtash kah ummortisumash neesnehchagokdtash wompuhshag, 8hquóanum88ash neepattunkquonkanog, & silvere ukkuhkepenungan88ash
27.11 Kah netatuppe wonk nanumáyeu wutch nesahteag Tapistry ohhogk8tik nequt pasuk8e sahteau kah wunneepattunkquonkanoh neesnehchagkodtoh, kah ummortisum88ash neesnehshagkodtash wompuhshogq, 8hquoan88ash neepattunkquonganog kah silvere ukkuhkepenungan88ash.
27.12 Kah ne an8hqueu kishkag chippinneutunk wutcheksuiyeu, Tapestry ohhogk8tik, napanna tashinchagishquonogkod, wunneepattunkquongash piukquodtash, kah ummortisumash piukqutash.
27.13 Kah ne an8hque kishkag chippinnútunk wutchepwoiyeu napanna tahshinchagishquonogkod.
27.14 Kah nabo napanna tahshishquonogod Tapestry ohhogk8tik yoáeu wutche wunnepattunkquonkash: shwinash, kah ummortisumash shwinash.
27.15 Kah wutch nahohtôeu yôâeu, nab[o]napanna tahshishquonogkod, Tapestry ohhogk8tik, wunneepattunkquonkanash shwinash, kah ummortisumash shwinash.
27.16 Kah wutch 8squoantamut chippinneutunk, ohhogk8tik neesnehchagishquonogkod, 8nôi purple masquomp8ohhosik, kah wunne tuttuppunae hashabponag, wutanakausuonk wanequontuhsuáen: wunneepattunkquongash yauunash. kah ummortisumash yauunash.
27.17 Wame neepattunkquónkash waéénu chippinnutunganit silver kuhkepesuash, silvere 8hquoan88ash, kah ummortisumash wompuhshag.
27.18 Nesahteag chippinneutunk nequt pasuk8eishquonogkod. kah ne an8hqueu kishkag napanna tahshinchag napanna tahchinchég, kah ne an8hque spohtag napanna tahshishquonogkod, wane tuttuppunâusik hashabpónak, kah ummortisumash wompuhshag.
27.19 Wame wutauwohteauongash pummu wuttauwáekomuk, wutch waússumuwáonk wame ukkinnunkwhonganash, kah wame ukkinnunkwhonganash chippinnutunk wompuhshág.
27.20 Onk pish kuttinnôneau wunnaumonuh Israel, kittinumunkqunàout pahke olive pummee, sukquéhthamunat wutche wequananteg, onk woh wuttispunnumwáhteaun wequananteg nagwutteaeu.
27.21 Ut mukkinnéongane pummuwuttauwáekomukqut, poquadchiyeu adnikhonganit, ne anaquohtag wauwáonk, Aaron kah wunnaumonuh pish 8nteauunneau; wutch wunnonkquáe noh pajeh mohtompanit, anaquabit Jehovah, kuhk8wáonk micheme en wutontseongan8ut wutche wunnaumonuh Israel.
28.1 KAH ken, pas8tsash kuhhogkat Aaron keemat kah weeche wunnaumonuh, wutch kenugke wunnaumónuh Israel, onk woh n8wawussúmuk sephám8wae aninnohsuenûunneat Aaron. Nadab kah Abihu, Eleazer kah Ithamar, wunnaumonuh Aaron:
28.2 Kah pish kutâyim wunneetupanátamwe hogk8ongash, wutche Aaron kemat, wutche quttiánatúonk, kah wanégik sohsumóonk.
28.3 Kah ken, ken8s wame waántamwutteahóncheg howanig nómwohtauóog waantamwáhukqutcheg nashauanitto, kah ayimóhettich wuthogk8ongash Aaron, onk woh nah 8neetupanatámwáheóuh, onk woh n8wáwussmuk sepham8wae aninnohsuenúunneat.
28.4 Kah yeush hogk8ongash pish ayimohetticheh, mohpanagunit ahhóhtag, kah muttúkit ahhohtag, & petwhoshqushaonk, kah hogk8onk muskesukqut unnehte[ú]su, kah uppûhkukqut ahhohtag, kah puttukquobus: kah pish ayimauwáog wunneetupanatamwe hogk8ongash, wutche Aaron kemat, kah wutche wunnaumonuh, onk woh n8wowussumuk sepham8wâe aninnohsuenúunneat.
28.5 Kah pish neemunumwog gold, kah 8nóag, kah purple, kah masquomp8uhhaúsik, kah wanegik hashabponak.
28.6 Kah pish ayimwog muttugkit ahhohtag, gold 8nóag, kah purple, masquomp8uhhâsik, kah wane tuttupunaúsik hashabponag, wuttussinnuwonk noh nohtontunk.
28.7 Pish neesinneáig muttugkit ahhóhtágish pish montogquohtaash ut áu8hquáeu, kah pish montogquohteau.
28.8 Kah wanegik upputtugquobussinne wuttugkìt ahhohtag, ne noh ohtag, ne pish tatupeyeú8, neánteúmuk; gold, 8nóag purple, kah masquomp8uhhaúsik, kah wane tuttuppunaúsik hashabponag,
28.9 Onk pish keneeemunum neesinash onyxe hassunash, onk ne pish kuttit kogkohkussumun 8wesuongan88ash wunnaumonuh Israel.
28.10 Nequtta tahshinash 8wesuongan88ash ut pasuk qussukquanit kah 8wesuongan88ash nequttá tahshinash onkatoganash, ut nahohtôeu qussukquanit, ne ont8che neékhettit.
28.11 Wutanakausuonk kogkohkussumwáen hassun, kógkohkussumm8ongash ogqunneunkquttash kogkohkussum8wonganu kuhkinneasuonganit, pish kukkogkohkussum neesunash qussukquanash. nashpe 8wesuongan88ash wunnaumonuh Israel. pish quinnúpohtaásh wutt8nnúm8 gold pish kutáyimunash.
28.12 Kah pish kupponamunash neesunash qussukquanash, wuttugkit muttugkit ahhohtag; méhquoantamóe hassunash, wutche wunnaumonuh Israel, kah Aaron pish nayyeuwuttam 8wesuongan88ash anaquabit Jehovah, ut naneeswu wuttugkit, wutch mehquoantamóonk.
28.13 Kah pish kutáyim golde wutt8nash
28.14 Kah neesinash wanegik golde sohsohsagkinnetum8ugish, ut 8hquáe pish kutáyimunash, pémushqunnumwáe anakausuonk, kah pish kukkishpunoh pémushqunnumwáe sohsohsagkinnittum8ugkish ut wutt8nut.
28.15 Kah pish kutáyim mohpanáganit ahhohtag wussittumóonk, wuttussinnúonk noh nohtontunk, ne pish ku[ttintea]uun neaunteásik móttugkit ahhohtag, gold, 8nôak, purple, mssquomp8uhhausik, kah wane tuttuppunausik hashabponagk, pish kutáyim.
28.16 Pish yauwudt ussauwai, pishkinaúsu, nequt-omskinausu ne sáhteag, kah nequt-omskinausu ne an8hqueu kishkag.
28.17 Kah pish kuttattamwohtauun, tattamwohtauwáe hassunash, yaúompásuash qussukquanash, nequt pomompâsu, Sardius, Topaz kah Carbuncle, yeu negonompasik,.
28.18 Nahohtôeu ompásik, Emeraud. Saphyr, kah Diamond
28.19 Nashwompâsik, Ligure, Agat, kah Amethyst.
28.20 Kah yauompásik, Beryl, Onyx, kah Jasper, pish kuttattamwóhtauunash gold, ut tattamwóhtauonganit.
28.21 Kah qussukquonehtu pish ohtáash 8wesuongan88ash wunnaumonuh Israel, nabo neenash neásoweshettit, ogqunneongquadtash kuhkussum8ongash kuhkinneasuonganit ne ussoweshettit neaunag nabo wunneesechippan8ongan8.
28.22 Kah pish kutayimwontam mohponagunit ahhohtag sohsohsagkinnittum8ugish, ut uhquaeu, pepémsqunnumwu usseonk, wanegik gold.
28.23 Onk pish kutàyimwontam mohpanagunit ahhohtag, neesunash wohwaeoágish gold: kah pish kupponamunash neesunash wohweyóagish, auohquaeu mohpanagunit ahhohtag.
28.24 Kah pish kuppetoh pepemsqunâsikish neesunash, neesinnú8gish wohwayeoágish, ut auohquaeu mohpanagunit ahhohtag.
28.25 Kah na wonk neese 8hquohtogquosh neesunash pepemsqunâsikish, pish kukkishpunninash, neesunnú8gish wutt8nash, onk pish kukkushpunnunash ut wuttugkit muttugkit ahhohtag mohpanàguniyeu.
28.26 Onk pish kutayim neesunash golde wohwayeoágish, onk pish kupponamunash auohquaeu mohpanágunit ahhohtag ut 8hquaeu, anomut wutch mohpanágunit ohhohtag anomaieu.
28.27 Onk pish kutâyim neesunash golde wohwayeoágish, onk pish kupponamunash aéhtaeu wuttugik muttugit ohtag, anomieu, mohpanagunìeu, piuhsuke adt wâadjishunk, waábesu wanegik upputtukquobus muttugkit ahhohtag.
28.28 Kah pish keneepunóog mohpanágunit ohhohtag, nashpe 8wohwayeóámukómash en 8wohwayeoamukomut muttugkit ahhohtag, 8nôag kenemeis, waabesu wanegik upputtukquobus muttugkit ahhohtag, onk woh mo n8chumwohtanó mohpanágunit ahhohtag, wutch muttugkit ahhohtag.
28.29 Kah Aaron pish nayeutam 8wesuongan88ash wunnaumonuh Israel, ut mohpanágunit ahhohtag wussittumóonk woskeche wuttahhut petutteadt wunneetupanatamwekommukqut, wutche mehquontamóonk anaquabit Jehovah nagwutteâeu,
28.30 Kah kupponum ut mohpanágunit ohtag wossittumóonk, Urim kah Thumim: kah nish pish oht[á]ash pauhsu[k]e wuttahhut Aaron, petuteadt ut anaquábit Jehovah, kah Aaron pish nayeútam wussittumóonk wunnaumonuh Israel ut wuttahhut anaquabit Jehovah micheme.
28.31 Kah pish kutáyim uppetusquosháonk muttugkit ohtag wame 8noái.
28.32 Onk pish pukqui ut wohkumiyeu, ut nashauwe: pish pehchikquosu waeenu, ne póquag monakinnehteáe anakausuonk, onatuh wonogq mussittuppukanit ohtag, onk woh mat tannogkushano
28.33 Kah pish kutáyim nesakshunk agwe, pomegranats 8nôi, purple, kah masquómp8ahausu, nesakshunk agwe, waeeneu: kah golde k8k8kinogsog nah nashauwe waeéneu.
28.34 Golde k8k8kinogs, kah pomegranat godle k8k8kinogs kah pomegranat, agwe petwoshqushaongane nesakshunk waeenu.
28.35 Onk pish wuthogquin Aaron waussummuwonat, kah ne anont8wag pish n8tamun, petutt[e]adt wunneetupanatamwe ayeuonganit anaquabit Jehovah, kah sohhog, onk woh mo nupp8.
28.36 Kah pish kutáyim wohsa[b]pag wanegik gold, kah pish kogkóhkussumun, onatuh kuhkinneasuongane kogkóhkussum8ongash, WUNNEETUPANATAMOOONK EN JEHOVAHUT.
28.37 Kah pish kupponamun 8nóonagkenémesit kah pish quànohteau uppuhkukqut ohtag, wuskodtukqui[e]u uppuhkukqut ohtag pish ohteau.
28.38 Kah pish ohteau Aaron wushkodtukqut, kah Aaron pish naiyeutam wunnishkeneonkqussuongash wunnetupanatamwe teánteaquassinish, wunnaumonuh Israel, nish$noh pahke chippunnumauahettiche, wame ummag8ongan88ash en ne wunneetupanatam8onganu88k, kah pish nagwutteohteau wuskodtukqut, wutch kitteamonteanittue wussikketeahettuonk anaquabit Jehovoh.
28.39 Kah pish kummónagenehteam pâpóquag anakausuonk, hogk8wongane wanegik hashabpónag; kah pish kutáyim muppuhkukqut ohtag, wanegik hashabponag, kah pish kutáyim puttukquobis wutanakausuonk wáunn[i]kquontósit.
28.40 Kah pish kutáyimauóog wunnaumónuh Aaron hogk8wongash, kah pish kutáyimauóog puttugquobpissinash, kah uppuhkukqut ahhohtagish, pish kutáyimauóog wutche quttianittúonk, kah wanegik sohsumóonk.
28.41 Kah pish kutogquonnónash Aaron keemat, kah weeche wunnaumonuh, onk pish nag kussésequnóog, kah kénumwohtauóog wunnutcheg anóout, kah k8neetupanatamwáheóog, onk woh n8wosussumukquog sephausuwaenue áninnóhsuenuuneat.
28.42 Kah pish kutayimauóog hashabponagenu kreeches onkhumun upposkissue weyaus; wutch wussegann8wôut, onk yaen mequaut, ne pish ohtau.
28.43 Kah nish pish ohtáash Aaronut kah wunnaumonát, petutteáhettit mukkinneáe weekit, asuh pas8sukaumohettit Altar, waússummuwónat ut wunneetupanátamwu ayeuonganit, onk matta woh naiyeútamóog matcheseonk, kah woh nupp8og: michemeoht[]e kuhk8wáonk, wutche nagum kah wunneechanoh nahohtôeu.
29.1 KAh yeu pish anheadt noghok, wunneetupánatamwáheat, n8wowussumukqunnaóont sephamwáe wutanohsúenunneaóont: neemun oxenémes, kah neesuog nompohshime sheepsog pahkésitcheg
29.2 Kah mat seannunnog petukqunneg, kah petukqunnegash mat séannunnógish, tuhpenósuash pummee, kah wafersash mat séanunogish saséqunósikish: wheate n8khik pish kutáyimunash.
29.3 Kah pish násh kuppétinash pasukqìnnu man8tat kah pish kuppas8che paudtinnáoash, mán8tat, kah oxenémes, kah neswe nomposhimwe sheepsog
29.4 Kah Aaron kah wunnaumonuh pish kuppas8che pas8óog, squoantamut mukkinneae weekit, kah pish kukkûtsumóog nippe.
29.5 Kah pish neemunum hogk8wongash, kah pish kutógquon Aaron hogk8onk, kah uppetwoshqussaonk muttugkit ahhohtag, kah muttugkit ahhohtag, kah mohpanágunit ahhohtag, kah pish k8ne puttugquobpun wanégik puttugquobpus ut muttugkit ahhohtag.
29.6 Kah pish kupponum uppuhkukqut ahhohtag, uppuhkukqut, kah pish kukkishpinau wunneetupanatamwe chéhtuhquab woskeche uppuhkukqut ahhohtag.
29.7 Kah pish keneemunnum sesequnnittuwáe pumme, kah pish kussokanumun uppuhkukqut, kah kusseséqun.
29.8 Kah Pish kuppáswé pásou wunnaumonuh kah pish kuthogqunóog hogk8ongash.
29.9 Kah pish kupputtagkquobinôog puttukquobissinash, (Aaron kah wunnaumonuh) kah pish kukkinneéhpunauonáoash muppuhkukqut ahhohtagish, kah sephamuáe ánnohsûenû8onk pish wutohtinneau, machemohtag kuhk8wáonk: kah pish kenumwohtin wunnutcheganit Aaron: kah wunnutchegan8ôont wunnaumonuh.
29.10 Kah pish kuppas8che pas8 oxenem anaquohtag mukkinneáe weetu: kah Aaron kah wunnaumonuh pish ponamwog wunnutcheganu88ash uppuhkukqut oxenem.
29.11 Kah pish kenush oxenem ut anaquabit Jehovah ut squoantamut mukkinnéae kommukqut.
29.12 Kah pish keneemunum 8squeheonk oxenem, kah pish kupponamun wutaskonit Altar, nashpe kuppuhkukquanitch; kah pish kussoquenum wame 8squéheonk ut agwe Altar.
29.13 Kah pish keneemunum wame wuttinnomésog, kah wonkquenesog, waábe wusqunit: kah neeswe wutt8unnussoh, kah wees ne noh ohtag, kah nish pish kitchikkossumunash ut Altar.
29.14 Kah 8weyaus oxenem, kah ûskon, kah weenan, pish kutchikkossumunash n8táut amáeu tuppuksinn8wonganit: ne matcheseae mag8onk.
29.15 Onk pish keneemun pasuk nompáshime sheeps, kah Aaron kah wunnaumonuh pish ponamwog wunnutcheganóoash uppuhkukqut nompashime sheeps.
29.16 Neit pish kenush nompashime sheeps, kah pish keneemunum 8sqheonk, kah pish kusseáhamun wóhkóeu Altarut.
29.17 Kah pish kussukqus nomposhim en wutchippiyeumut, kah pish kukkútshitoh wuttinnomhog, kah wuhkontash, onk nish pish móe kupponamunash s8kqusausikis kah uppuhkuk.
29.18 Kah pish kutchikkos wame nomposhim ut Altarut, ne chikohtáe sephausuonk en Jehovah$ut. ne anwóhsinnóe weetemongquok, n8táe mag8onk en Jehovah ut.
29.19 Onk pish keneemun onkátog nomposhim, kah Aaron kah wunnaumonuh pish ponamwog wunnutcheganóoásh uppukkukqut nomposhim.
29.20 Kah pish kenush nomposhim, kah neemunush nawhutch 8sqheonk kah pish kupponamun woskéche wuttinnohkóe wuttauogqut Aaron: kah woskeche wuttunohkóe wehtauogk8óont wunnaumonuh, kah wuttinohkóe keht8quánitchet, kah wuttinnohkóe ugkéhtoquasétit, kah pish kusséaóhkon 8sqheonk ut Altarut wóhkóe.
29.21 Kah pish keneemunum nawhutch wsqueheunk ut Altat, kah nawhutch sussequeáe pummee, kah pish kusséauhkon en Aaronut, kah ut wuthogk8unit, kah ut wunnaumonat, kah wunnaumonuh wuthogk8unut weeche nagum: onk nóh pish pahkechippunáu, kah wuthogk8unash, kah wunnaumonuh, kah wunnaumonuh wuthogk8unash weeche nagum.
29.22 Kah pish keneemun namopshimwe wees ukkishkoppéhheonk, kah wees ne unkwhósik ne wuttinnomhog, kah 8wóhqunnésog waábe wushqunit, kah neesuog wutt8unnussog, kah ne wees ne óhtag, kah wuttinnohkóe wuhpegk, newutche noh nompohshimwe numwohshonat.
29.23 Kah pasuk petukqunneg, kah pasuk petukqunneg pumme petukqunneg, kah pasuk wufer; wutch man8taut mat seanunn8g petukqunneg, ne ohtag anaquabit Jehovah.
29.24 Kah pish kuppónamunash wáme wuttinnómunnutcheganit Aaron, kah wuttinnómunnutcheganuóut wunnaumonuh, kah nish pish kuppaúpaumunumunash, paupaumunumwáe mag8onk anaquabit Jehovah.
29.25 Káh pish nash k8tinnumunash wunnutcheganuóont, kah nash pish chikkohsumunash ut Altarut, wutche chikkohtáe mag8onk: wutche weetemungqutte anwôhsinóonk anaquabit Jehovah, ne n8tae mag8onk en Jehovahut.
29.26 Onk pish keneemunum namposhimwe wohpanag numwohtauunat wunnutcheganit n neh wutch Aaron kah paupaumunash wutche paupaumunumwe mag8onk, anaquabit Jehovah: kah ne pish kutchippiyeum.
29.27 Kah pish wunnetupanátamwahtauun paupaumunumwu mag8ongane wohpannog, kah tohshinnumwe mag8ongane wuhpeg, ne pâpaumunúmuk, kah ne tohshinnumuk, nahwutch nomposhim numwohshit, kah neh wutch Aaron, kah neh wutch wunnaumonuh.
29.28 Kah ne pish wuttaihe Aaron kah wunnaumonuh, nashpe micheme kuhk8wáonk, wutch wunnaumonat Israel: newutche ne tohshinnumwe mag8onk kah ne pish wuttohshinnumwe mag8ongan8 wunnaumonuh Israel: noh wutche sepham8ongash nish wunnohteáe mag8ongash, nish wuttohshinnumwe mag8onganooash en Jehovahut.
29.29 Kah wunneetupanatamwe hogk8ongash, nish óhtunkish Aaron, nish pish nahohtôeu wunnaumonuh, nish ut susséqunnónaóut, kah numwohtauónat nish ut.
29.30 Nesausuk tahshikqunne, noh sephámwaénúut nompeu wunnaumonuh, pish wutogqunneash: petutteadt mukkinneae-komukqut, waussummúadt ut wunneetupanatamwe ayeuononganit.
29.31 Kah pish keneemun nomposhimwe numwohshit, kah pish kutaúwohpáhham 8wéyaus wunneetupanatamwe wetuómut.
29.32 Kah Aaron kah wunnaumonuh, pish meechwog namposhimwe weyaus, kah petukqunnunk ne ohtag man8taut, ut squontamut mukkinneáe-komukqut.
29.33 Kah yeush pish ummeechinnâoash, nashpe ayimugkup wunnauwadtuonk, numwohtinat wunnutchegan8óont, nag wunneetupanatamwaheonat, kah matta pish penuwot ummeechuun, newutche nish wunneetupanatamweyeu8ash.
29.34 Kah ashquehteamuk weyause numwohtaumuk, kah nawutche petukqunneg, en mohtompanit: neit pish kutchikkohsumun ne ashqueteamuk ut n8taut, matta pish meech8un, newutche wunneetupanatamweyeu8.
29.35 Kah pish yeu kuttinheun Aáron, kah wunnaumonuh, wame ne ánonn8nun: nesausuk tahshikqunnu, pish kenumwohtou wunnutchegan8out.
29.36 Keh pish kukquoquóshun asekesukokish ox, matcheseáe mag8onk, wutch wunnauwadtuongash: kah pish kuppáhketeau Altar, ayimwontaman wunnauwadtuonk, kah pish kussusséqunnûmun kuppahke chippunnumunat.
29.37 Nesausuk tahshikquinne pish kutáyim wunnâuwadtuonk wutch Altar, kah kuppahke chippunnumun: kah ne Altar pish nukkóme wunneetupanatamweyeu8, nishnoh mussusshin Altarut, pish wunneetupanatam8wongan88.
29.38 Kah yeu pish quaquashwunnumun ut Altarut, neesuog sheepsemesog nequt kodtumwohkogig, asekesukokish nagwutteae.
29.39 Pasuk sheepsem pish kukquóquoshwun nompôaeu, kah onkatok sheepsem pish kukquóquoshwun, nashauwe adt neesit wunnonk88k.
29.40 Kah piogque chippag n8kheg, kenukunôsu yauwe chippag Hinne sogquehtuhausik pummee: kah wuttattam8e mag8onk yauwe chippag Hinne wine, wutche pasuk sheep.
29.41 Kah onkatuk sheepsem pish kukquaquoshwun ut nashauwe ut neesinnu8g wunnonk8ash neaunag meetsue mag8onk nompoáeu, kah neaunag wuttattam8e mag8onk ne pish kuttinteauun; wutche anwohsinóe weetamungquok, n8tae mag8onk en Jehovahut.
29.42 Ne nagwutteae chikkohtàe mag8onk pannuppe kutontseonganôut, ut squontamut mukkinneáe komukqut, anaquabit Jehovah uttoh adt nammehhen, onk woh kukkinn8nsh na ut.
29.43 Kah ne nuttit nogkúshkauóneau wunnaumonuh Israel, kah tabernacle pish wunneetupanatamwahteauun nashpe nussohsumóonk.
29.44 Kah pish nuppahke chippunum mukkinneáekomuk kah Altar, kah Aaron kah wunnaumonuh nuppahke chippunóog, onk woh nussephamunkquog, sephamwae annohsuenúunneat.
29.45 Kah n8wetom wunnaumonuh Israel, kah nen um-Manitt8m8oh.
29.46 Kah nag pish wáhteauog neen Jehovah um-Manitt8m8oh, nah wussohh8wunukk8ópouh, wutch ohkit Egypt, onk woh n8weetomóog: nen Jehovah um-Manitt8m8oh.
30.1 KAh pish kutayim Altar wetemungquok pukut, shittime mahtug pish kutayim.
30.2 Nequtishquonogkod pish nesahtag, kah nequtishquonogkod negoshkag, pish yauut nái, kah neesishquonogkod ne kôdtunkquag, pish wutashkonoh ne nan nompe.
30.3 Kah pish kutogquodtumun wanegik gold, woskeche kah wôhkôeu waéénu, kah wutashkonoh, kah pish kutayimwontamun golde chétuhquab waéénu.
30.4 Kah neesinash golde wohwaéogish pish kutáyimwontamun ut agwe wutchetugquabeit, kishke neesinash wunnaiyeumash, ut aeétaeu pish kuttit ayimunash, kah nish pish ohteau qunnóhtugquash nashpe kenunnumunnat.
30.5 Kah pish kutayim shittimwóhtugque qunnúhtugquash, kah pish kutogquodtumunash gold.
30.6 Kah pish kupponumun anaquohtag adchikheg, ne ohtag kishke wauwaongane Ark, anaquohtag abuhquôsik monaneteaongane appuonk, ne ohtag waabe wauwaonganit, uttoh ut namehhen.
30.7 Kah Aaron pish chikohsum wetemungwu pukut, weetemungwokish spcies, ase nompókish, wunnehteunk wequananteganash, pish wuttit chikohsumun incense.
30.8 Kah Aaron wequananuk wequánantegash, ut nashauwe adt neesit wunnongk88k pish wutchikkohsumun: micheme weetemungque pukut ut anaquabit Jehovah, pannuppe kuppometuonganóout
30.9 Sephamôhteog neit penowe wetemunge pukut, asuh chikohtâe sephausuongash, asuh meetsuáe sephausuongash: kah wuttattamwâe sephausuongash na ut sokanumwohteog.
30.10 Kah Aaron pish ayim wunnauwadtuonk ne adt wutaskonum8uk, pasukqut nishnoh kódtum8, nashpe wushquéheonk, matcheseongane sephausuonk wutche wunnaw dtuonk, pasukqut nishnoh kodtum8, pish ayim wunnauwadtuonk noh ut, pannuppe kuppometuongash, ne nukkóme wunneetupanatamweyeu8 en Jehovahut.
30.11 Kah Jehovah ken8nau Mósesoh, n8wau,
30.12 Ogkeémat wunnaumonuh Israel, neg woh agkémutcheg, neit pish nishnoh pasuk man8hwhaonk ukketeahogkounoh, aninnumauau Jehovah: ogkemat nagoh.
30.13 Yeu pish wuttin maguneau, nishnoh ukkenukushon noh agkemutcheh paúshe shekel, ne adtahshik wunneetupanatamwe komukque shekel: pasuk shekel neesnehchagu gerahsyeu8, paushe shekel pish tahshinnumwe mag8onk en Jehovuh.
30.14 Nishnoh ukkenukushon neh agkemutcheh wutch neesnehchage kodtumwohkog, kah pummeu. noh pish magou tohshinnumwe mag8onk en Jehovahut.
30.15 Weenaétu matta pish anue magou, kah matcheku matta pish ohguhse magou, webe paushe Shekel, mag8og tohshinnumwe mag8onk en Jehovah, ayimunat wunnauwadtuonk wutch kukketeahogk8unn8oog
30.16 Kah pish keneemunnum silver wutch wunnauwadtuonk wunnaumonuh Israel, kah pish kummagun wutch waussumuwaonk mukkinnéaekomukqut, kah ne pish mehquantam8onganú8 wutche wunnaumonat Israel anaquabit Jehovah, ayimunat wunnauwadtuonk wutch kukketeahogkóun8wôog:
30.17 Kah Jehovah ken8nau Mosesoh, n8wau,
30.18 Wonk pish kutáyim womposhagqueu áhhut kutchissumúmuk, kah wusseete wompohshag, ut kutchissumúnneat. kah pish kupponamun nashauwe mukkineáekommukqut kah Altar, kah pish kupponumun nippe.
30.19 Kah Aaron kah wunnaumonuh na wuttit pish kussénitchâneau, kah wussetash.
30.20 Petutteáhettit mukkinnéaekomukqut, pish kutchissumóog nippe, onk woh mo nupp8og: asuh pas8súkkomohettit Altar, waussumóneat, chikohsumunat n8táe mag8onk en Jehovahut.
30.21 Kah nag pish kussénitcháog, kah wusseet8óash, onk woh mat nupp8oog: kah ne pish micheme 8kuhk8waonganinneau nagum kah wunneechanoh pannuppe pometuongan8óut.
30.22 Kah Jehovah ken8náu Mosesoh, n8wau,
30.23 Ken wonk neemunnumaush wáunnegugish spicesash: pahke myrrhe napanna tahshit pasuk88ash shekelsash, kah weetemungwe Cinnamon pôhshe ne tahshe, neesit pasuk88ash, kah napanna tahshinchag. kah weetemungquok Calamus, neesit pasuk88ash kah napanna tahshinchag.
30.24 Kah Cassia, napanna tahshit pasuk88ash, nashpe wutshekelum wunneetupanatamwe kommuk, kah pummeeu olive pasuk Hin.
30.25 Kah pish kutáyim pumme wutch wunneetupanatamwe susséqueunk; wéamuhkinnumwe pumme, weamuhkinnumun neáne wutusseunk wehweamuhkinaúsit: pish pummeyeu8 wunnéetupanatamwe susséqueonk.
30.26 Yeu pish kussésequnum mukkinneáekomuk; kah wauwaongane Ark.
30.27 Kah table, kah wame auwohteaongash naut, kah wequananteg ahhohtag, kah auwohteaongash naut.
30.28 Kah weetemungwe pukutáe Altar; kah chikohtâe séphausuongane Altar, kah wame auwohteaongash na ohtagish, kah ahhut kutchéssumúmuk, kah wusseet.
30.29 Kah nash pish k8neetupanatamwahtinash, kah pish nukkôme wunneetupanatamweyeu8ash: uttoh másusshik pish wunneetupanatamweye8.
30.30 Kah pish kussesequn Aaron kah wunnaumonuh, kah pish kuppahke chippunóog, n8wowussumunkqunnaout sepham8áe aninnohsuenúuneat.
30.31 Kah pish kukkinn8n wunnaumonuh Israel n8wash, Yeu pish wunneetupanatamwe sussequenittue pumme wutche neen, pannuppe kuppometuonganóut.
30.32 Wosketompae weyausut matta pish sokanum8un, kah neane weamuhkinnumuk, matta ne kuttatuppéhtea8unneau: wunneetupanatamweyeu8, kah pish wunneetupanatamweyeu8 en kuhhogkaout.
30.33 Howan an weamuhkinuk pumme neane, asuh ponamauont penuwohteuh, noh pish tummehtahwhâu wutch ummissinninnúmut.
30.34 Kah Jehovah unnau Mosesoh, Neemunush weetemongquokish spices, stacte, onycha, kah galbanum weetemungquokish spices, kah pahke frankincense, pish wame netatuppeyeu8ash.
30.35 Kah pish kutáyim weamuhkinnumwu weetemungquok, wutusseonk wehweamuhkinuk, salteu moeu, pahkeu kah wunneetupánatamwu.
30.36 Kah pish kuttoghúmun kah kussukquttahhamun, kah pish kupponamun anaquohtag wauwaonk, ut mukkinneaekomukqut, uttôh ut naméhhen. nukkome wunneetupanatam8onganú8.
30.37 Kah weetemunge pukut ne pish áyiman, neane weamuhkinaúsik, matta pish kutáyima[u]óneau kuhhogkaoóog, pish k8neetupanatam8onganúin en Jehováhut.
30.38 Howan ne nompe anteunk, onk woh munnóntamun, pish tummetahwhau wutch ummissinninnúmut.
31.1 KAh Jehovah ken8nau Mosesoh wuttinuh,
31.2 Kusseh, n8wesuongane wehkom, Bezaleel wunnaumonuh Uri, wunnaumonuh Hur, wutch wutchippan8wonganit Judah.
31.3 Kah nunnumwohtau Nashauanittou, wutcheu nupwôonk, kah wohwohtamóonk, kah waantamóonk, kah wutcheu wame wunanakausuonk.
31.4 Natwontamunat waantamwanakausuongash: golde ussinnúonk, kah silvere, kah brasse.
31.5 Kah kogkóhsumunat hassunash, & tattamwohtauunat, kah kogkohsumunat mahtug, kah ussenat wame wunanakausuongash.
31.6 Kah neen kusseh nuttinnumau, Ahollab wunnaumonuh Ahisamak, wutch wutchipa[n]8wonganit Dán, kah ut wuttahh8wout wame waantamwutteahoncheg, nummág waantamóonk onk woh wutusseneau wame ne ânann8nun.
31.7 Mukkinneáekomuk, kah wauwáongane Ark, kah ne ábuhquôsik monaneteaongane appuonk, ne waábe ohtag, kah wame auwohteaongash pummeuwuttauwaekomukqut.
31.8 Kah table, kah wutauwohte[a]ongash noh ut, kah pahke wequanânteg ahhohtag, kah wame wutauwohteaongash, kah weetemunge pukuttâe Altar,
31.9 Kah Altar ne chikohtáe sephausuongash, kah wame wutauwohteaongash, kah áhhut kutchessumumuk, kah wusseet.
31.10 Kah waussumwáe hogk8ongash, kah wunneetupanatamwe hogk8ongash wutche Aaron sephausuâenin, kah wuthogk8oongan8ash wunnaumonuh, waussummuónat sephausue aninnohsuénúunneat.
31.11 Kah sesequeé pumme kah weetemungwe pukuttae weeémungwokish spices, wutche wunneetupanatamwe ayeuonk: neaunag wame kuttann8n8onk, ne pish wutusseneau.
31.12 Kah Jehovah ken8nau Mosesoh, wuttinuh,
31.13 Kah ken ken8s wunnaumonuh Israel, n8wash, Qut onch pish kuppahke nanauwehteomw8 nussabathtômas[h], newutche ne kukkinneasuonk nashauwe neen kah kenaau, pannuppe wame kuppometuonganóout noh kittin wahteauunat neen Jehovah, wanetupanatamwahhennóg.
31.14 Kah pish kuppahke nanauwehteomw8 Sabboth, newutche ne k8netupanatam8ongan8; neg mâtchteunkeg, pish wunnamuhkut nusháog, newutche howan toh ásit nohut, noh keteahogkou pish tummettahwhou, wutch kenugke ummissinninnúmut.
31.15 Nequtta tahshikquinne pish kutánakausimw8, qut nesausuk tahshikquinogok, anwóhsinn8wongane sabboth, wunnetupanatam8onganu8 en Jehovahut: howan toh ásit Sabboth-dayeu, pish wunnamuhkut nushau.
31.16 Kah wunnaumonuh Israel pish pahke nánauwehteáog Sabboth: nanawontamunat Sabboth pannuppu uppometuongan8out, machemohtag wunn8waonk.
31.17 Nashauwe neen kah wunnaumonuh Israel micheme kuhkinneasuonganu8, newutche nequtta tahshikquinne Jehovah wutáyimun kesuk kah ohke; kah nesausuk âudtahshikquinogok anwohsin, kah wonk tapheau.
31.18 Kah aninnumauau Mosesoh, mahche ken8nont ut wadchuut Sinai, neesinash wauwaongane tableash, hassunne tableash, nashpe wussukwhosuash wunnutcheg GOD.
32.1 KAH missinninnúog naumohettit Moses quohqueu n8keu wutch wadchuut, kah missinninnûog moiéog ut Aaronut. kah wuttinouh, Neepaush ayimaiinean manitt8og neg woh negonuhkongqueágig, newutche yeuoh Moses wosketomp sohh8wunukqueog wutch ohkit Egypt, matta n8wahteououunnan toh âniit.
32.2 Kah Aaron wuttinuh nahog, Pohqunnúm8k golde soggussohhou, nish sogsahwuhhetticheh kummittumwuss8óog, keenaumon8oog, kah kuttônóog, kah nag paudtiegk.
32.3 Kah wame missinninnûog pohquanumwog golde sogkussohhouunash nish sogsahwuhhetticheh; kah uppaudtauonáoash Aaronoh.
32.4 Káh wutattumunumunash ut wunnutcheganóut, kah wuttinnukontunkanuhkon kogkoksumwae aúwohteáonk nashpe, kah wussabohsumun ukkalfsuhkon, kah n8waog, Yeug kummanitt8m8óog woi Israel, sohh8wunukqueógig wutch ohkit Egypt.
32.5 Kah Aaron wunnaumun, kah áyim Altar ut anaquohtag: kah Aaron wahteauwahuwau kah n8wau, Saub mishadtupp8onk wutche Jehovah.
32.6 Kah omohkeog nompoâe, kah sephausuog chikohtáe mag8ongash, kah pas8chewuttóog wunohtéae sephausuongash kah missinninnúog nummatappuog, meetsuog kah wuttattamwog, kah neepóog pohmpuog.
32.7 Kah Jehovah ken8nau Moses, N8kìsh, newutche missinninnúog sohh8wunadcheg wutch ohkit Egypt nag ánusheáog wuhhogkauh.
32.8 Teanuk panneáog wutch neánann8nogkup: ayeuwáog sobohsôsit kalf: kah wunnauwaeihtauóuh, kah wussepham8wontamunneau, kah n8waog. Yeug kummanitt8m8óog, woi Israel, sohh8wunukqueógig wutch ohkit Egypt.
32.9 Kah Jehovah unnau Mosesoh, Nunnauóog yeug missinninnúog, kah kusseh chetauwussittippukonóog missinninnúog,
32.10 Kah yeuyeu mukk8náeh, kah nummusquantam8onk pish kussopitteau nag wutche, kah nag nuppaguanóog, kah kutáyimoush missi wutohtimóin.
32.11 Kah Moses menuhke wehquetum wuskesuk Jehovah um Manitt8moh, kah n8wau, Tohwutch woi Jehovah, pish kussopitag kummusquantam8onk wutch kummissinninnúmog, neg sohh8wunadcheg, wutch ohkit Egypt, nashpe móhsag menuhkesuonk, kah nashpe menuhki menutcheg.
32.12 Toh wajeh Egyptianseog kuttehhettit n8wahettit, Wutche máchuk wussohh8wunuh nahog uppaguanônat ut wadchuuhkontu, kah ummohtuppononat wutch woskeche ohkit; quinnupunish kôsopputtag kummusquantam8onk, kah aiuskoianatash wutche machuk wutch kummissinninnumog
32.13 Mehquanum Abraham, Isaak, kah Israel kittinnumog: unnoh chadchekéimop nashpe ken, kah kukkén8nopanneg nummisheh keneéchan8óog onatuh anogqsog kesukqut: kah wame yeu ohke ânunnogkup nuttinnúmauoneau keneechanog, kah pish wutohtauwunau micheme.
32.14 Kah Jehovah aiuskoianatam wutche máchuk, ne an8wadt wuttinheónat ummissinninnúmoh.
32.15 Kah Moses quinnuppu kah n8keu wutch wadchuut, kah neesinash tableé wauwâongash, nish ohtagish wunnutcheganit; tableash aeétaeu wussukwhósuash, yô[a]e yowonk wussukwhósuash.
32.16 Kah tableash wutanakausuonk GOD kah wussukwhôsuonk 8sukuhwhôsuonk GOD kogkohksôsuash ut tableut.
32.17 Kah Joshua n8tam wadtauatonkqussuongan8 missinninnúog, mishont8wahettit: kah unnau Mosesoh, wadtauatonkqussue ayeuteaonk tuppuksinn8wonganit.
32.18 Kah n8wau, matta wadtauatonkqussuongane sohkóhsuonk: asuh matta wadtauatonkqussue mauonk neg ómuskouwutcheg: wadtauatongqussue ket8hamaonk nunn8tam.
32.19 Kah n$nih, pas8sukog tuppuksinn8onk, neit nauau kalf, kah pummukaonk: kah Moses ummusquantam8oonk kussopitteau, kah n8kuhteau tableash wutch wunnutcheganit, kah wussukquôhkonash ut wómuhkôag wadchuut.
32.20 Kah neemunau kalfoh neh kezheahetticheh, kah wutchikoswuh ut n8taut, & wussukqussumoh: kah uppepeuhkon ut woskéche nippekontu, kah 8tattamwuhheon wunnaumonuh Israel.
32.21 Kah Moses unnau Aaronoh, Toh kittinheoog yeug missinninnúog, waj padtauadt mohsag matcheseonk.
32.22 Kah Aaron n8wau, Ahque kussopitaj ummusquantam8onk nussontimom: k8wahteoh missinninnúog, ayeuog matcheseonganit.
32.23 Kah nuttukquog, ayimaiinnean manitt8og onk woh negonohkongqunnónog, newutche yeuoh Moses, wosketomp sohh8wunukqueog wutch ohkit Egypt, Matta n8wahteauunnan ut toh aniit.
32.24 Kah nuttinnóog, howan wadchanuk gold pohqunitch, kah nuttinnumunkqunneau: kah nuttinohkonap n8taut, kah ne 8mun yeouh kalf.
32.25 Kah Moses naau missinninnúh poskissuoh: newutche Aaron upposkisséheuh, en akodchuwonganit, kenugke neh waabéhtunkqhetticheh.
32.26 Kah Moses neepau squoantamut tuppuksinnuwonganit, kah n8wau, howan wadsik Jehovahut, peyaausitch: kah wame wunnaumonuh Levi ûmmoehteuouh.
32.27 Kah wuttinuh, yeu wussin Jehovah um-Manitt8m8oh Israel, kuttogkodteganóash ponam8k kehquow8oont, paumwushagk, kah peyonk wutch squoantamut onk yáen squoantamut tuppuksinn8wonganit, kah nush8k nishnoh howan weematoh, kah nishnoh howan 8weechaiyeúmukqun, kah nishnoh howan weetatteamungoh.
32.28 Kah wunnaumonuh Levi wutussénau neân8wadt Moses, kah nushâog nekesukok nishwudt muttannongánogkussúoh missinninnuog.
32.29 Kah Moses n8wau numwohtau8k kenutcheganôont yeu kesukok en Jehovahut, nishnoh howan wunnaumonuh, kah weematoh: onk woh kittinnumunkou yeu kesukok wunnaneteáonk.
32.30 Kah nnìh nompohkeik, Moses unnau missinninnuh, kittinne matchesemw8 mohsag matcheséonk, kah yeuyeu nukkúhkukquem en Jehovahut, pagwodche woh nutayim wunnauwadtuonk wutch kummatcheseongan8h.
32.31 Kah Moses qushkeu en Jehovahut, kah n8wau, Woi yeu missinninnûog ne mátcheséog mohsag matcheseonk, kah ayimauáog wuhhogkauh golde mànitt8og.
32.32 Kah yeuyeu ahquoanttmauadt ummatcheseongan8, asuh mat ussean, chiskkôhwheh k8weehquetumoush wutch k8sukkuhwhonganit, ne wásukkuhhumop.
32.33 Kah Jehovah unnau Mosesoh, howan máchenéhit, nutchiskkoh wutch n8sukkuhwhonganit.
32.34 Kah yeuyeu, monchish, uss8wus missinninnûog, na ut ken8nomp, kusseh nut Angel pish kenegonuhkonk: kah ne kesukok wunnamuhkút nunnatauwóhtauóog ummatcheseongan8:
32.35 Kah Jehovah weesósháheau missinninnuh, newutche ayeuáog, calf ne Aaron áyeuóncheh.
33.1 KAh Jehovah ken8nau Mosesoh, monchish, amayish yeu wutch, ken kah missinninnúog, neg wás8wadcheg wutch ohkit Egypt, en ohkeit ne chadchekeimogkup Abraham, Isaak, kah Jakob nussip, en keneechanit nuttinnumauoneau.
33.2 Kah nunnegonshan Angel; kah nutáma8hkau Canaanitsog, kah Amoritsog, kah Hittitsog, kah Perizzitsog, Hivitsog, kah Jabusitsog,
33.3 En ohkeit adtamógkog sogkodtunk kah honey: newutche matta nukkuhkukqueh en kenashaúm8wônt, newutche kenaau chetauwussittippukonae missinninnúog, ishkont kummohtupanush neaôan.
33.4 Kah missinninnúog n8tamwog, yeu mattussittunkquot, kah nag neuantamwog: kah wanne howan 8wâwunn8hwhosu.
33.5 Newutche Jehovah unnop Mosesoh, us wunnaumonuh Israel, kenau chetauwussittippukunáe missinninnuog tiadche nukkuhkukquem en kenashaum8wout, kah kummahtupanush: yeuyeu newutche amaunsh k8n8hwhosuonk. onk woh n8wáhteoh ut toh ánhen,
33.6 Kah wunnaumonuh Israel amaunúmwog 8n8hwhôsuongan8, kishke wadchuut Horeb.
33.7 Kah Moses neemunum pummuwuttauwae komuk, kah 8nahtaúon, pohquodchiyeu tuppuksinn8wonganit, noadtit wutch tuppuksinn8wonganit, kah wutissowetamun pummeuwuttauwae mukkinneâe komuk, kah n$nih, nish$noh howan wunnatinneahwhon Jehovah, sohham en pummuwuttauwâe mukkinneae komukqut, ne ohtag poquodchiyeu tuppuksinn8wonganit.
33.8 Onk n$nih, Moses sohhog en pummeu wuttauwâe kommukqut, wame missinninnûog neepóog, kah nish$noh pasuk neepau 8squontamut wekit, kah n8sauwompamaog Mosesoh, na en uppetukonat pummu wuttauwâe kommukqut.
33.9 Kah n$nih, Moses petutteadt pummuwuttawâe kommukqut, neepattukquonkanu mahtokqs n8kém8, kah neepattau squontamut pummu wuttauwâe kommukqut, kah ken8nau Mosesoh.
33.10 Kah wame missinninnúog naumwog neepattuhquonkane mahtokqs, neputtag squontamut pummuwuttauwâe kommukqut, kah wame missinninnûog neepôog, kah nauwaéog nish$noh pasuk 8squontamut weekit
33.11 Kah Jehovah ken8nau Mosesoh, wuskesukqut en wuskesukqut. onatuh wosketomp kon8nont weetompuh: kah qushke[u] en tuppuksinn8wonganit, kah wuttinnûmoh Joshuahoh, wunnaumonuh Nun, wusken, matta nukkodtum8 pummu wuttauwáe kommuk.
33.12 Kah Moses unnau Jehovah, naish, kutûsseh, kukkûhk8us yeug missinninnûog, kah matta k8wahteauwaheh, howan weechahtusséan, qut kussip. k8wâhush wutch k8wésuonk: kah wonk kummiskom kitteamonteanittuonk ut nuskesukqut,
33.13 Néwutche yeuyeu k8wehquetumoush namehteauon kitteamonteanittuonk ut kuskesukqut, kuhk8tomah woi yeuyeu kummayash, kah wahunnitti, onk woh nummiskom kitteamonteanittuonk ut kuskesukqut, kah natwontash, yeu wutohtimoin, kummissinninnúmog.
33.14 Kah n8wau, Nuttinn8hquabuonk pish k8weechog, kah kuttinnumoush anwohsinóonk;
33.15 Kah wuttinuh, Kuttinuhquabuonk matta weechag8og, ahque yeu wutch kukkúhk8wussunan.
33.16 Newutche uttoh pish en wahukquodt, neen nummiskom8onk kitteamonteanittuonk, ut kuskesukqut, neen kah kummissinninnúmog? sunnummatta ne nashpe k8weechaiomun? neit pish neenawun monchánatamwe nutchippénum, neen kah kummissinninnúmog, wutche wame missinninnuut wosketohke.
33.17 Kah Jehovah unnau Mosesoh, Nen nutussen wonk ne án8waan, newutche kummiskom kitteamonteanittuonk ut nuskesukqut, kah k8wahush wutch k8wesuonk.
33.18 Kah n8wau, Kenanompassumoush, nuhtusseh kussohsumôonk.
33.19 Kah n8wau, Nupaúmushaúhteoh wame n8neséonk ut ánaquabean, kah nukket8hkontam 8wesuonk Jehovah ut anaquabean? kah nukkitteamonteanum howan woh kodtummonteanumog, kah nummonánum uttôh woh monánumog.
33.20 Kah nowau. Matta kuttapenúm8h naumun nuskesuk; newutche matta pish howan naum8 nuskesuk, kah pomantam8.
33.21 Kah Jehovah n8wau, Kusseh pahs8 tôh woh ápimuk, kah pish kukquesikompáu qussuk.
33.22 Kah pish nnih, nussohsumóonk páumushaúm8uk, pish kupponsh pasipskodut, kah pish kuttonkwhush nunnutcheg, paumusháon.
33.23 Kah pish nutamaunum nunnutcheg, kah woh kenaum nuppusqs, qut nuskesuk matta woh naum8un.
34.1 KAh Jehovah unnau Mosesoh, Wunnagatáhash neesinash qussukquane tableash, neane negonne, kah n8sukkuhhum ut tablesut kutt8wongash nish ohtagkish negonne tablesut, nish pohquonteápash.
34.2 Kah nanashwish nompoáe. kah kukkukquish mohtompog en wadchuut Sinai, kah naut peyaush anaquabeh, ut kodtuhkôagk wadchuut.
34.3 Kah howan weeche kukkuhk8mukk8hkon, asuh howan nag8hkon pannuppu wadchuut, asuh floksog kah heardsog natuppohettékitch anaquohtag wadchu.
34.4 Kah wunnagetahham neesinash tableé qussukquanash, ogqunneungquotash negonáe; kah Moses omohkeu nompoáe kah kuhkuhqueu en wadchuut Sinai, Jehovah ne ánunn8nomp: kah kenunnum wunnutcheganit neesinash qussukquane tableash.
34.5 Kah Jehovah n8keu nashpe mahtokqs, kah na wuttit weechekompaumon: kah kekot8hkontam 8wesuonk Jehovah.
34.6 Kah Jehovah paumushau anaquabenit, kah keket8hkontam Jehovah, Jehovah Manit, nattonteanitteae, kah kitteamonteanitteae, sepe unnanitteae, kah monat ummonaneteaonk, kah wunnomwáyeuonk.
34.7 Wadchanum monaneteaonk wutche muttannonganogkussuoh, ahquontamun panneusseongash, kah matchenehheáonk, kah matcheseonk: qut sampweneheadt matta sampweneheauou matchetouoh qut natauwahteoh ummatcheseongan8 wut8shinneunk ut wunnaumonaont, kah wunnaumonneunk wunnaumonaóut, nishwudt kah yauwudt pometuonganit.
34.8 Kah Moses kenuppe nauánum uppuhkuk en ohkéaeu, kah nauwaeu.
34.9 Kah n8wau, Woi yeuyeu naméhteauon kitteamonteanittuonk ut kuskesukqut, woi Manit, Manit k8wehquetumoush weeamukshainnean: newutche chetauussittipukunae missinninnúog. & ahquoantamaiinnean nuppannewâusseonganun kah nummatcheseonganun, kah neemuninneán wutch kutahtóonk.
34.10 Kah n8wau, Kusseh nutáyim wunn8waonk: ut anaquabhettit kummissinninnúmog, pish nutussen monchanatam8wongash, matta asumukish wame muttaohkit, asuh matta ut wutohtimoneat kah wame missinninnúog neg weetomadcheg, pish naumwog wutanakausuonk Jehovah, newutche quehtamweneungquodt ne anhen.
34.11 N8swehtash ne ánun yeu kesukok: kusseh. nutama8hkau wutch anaquabean. wut-Amorite, kah uk-Kanaanite, kah wut-Hittite, kah Perizzite, kah Hivite, kah Jebusite.
34.12 Nunnukqusish kuhhog, ishkont k8n8wômw8 neg noh wodohkutcheg ohkit ne aôan: ishkont ahpehhannú8 ut kenashaumut.
34.13 Qut pish kummatchheaumw8 wut-Altarsum8uh, kah kuppohqunnumumw8 wunneepattunkquonkan8, kah pish kumm8stahhamumw8 ukkuppohkomukouóash.
34.14 Newutche matta kanauweéhtauoh onkatog manit: newutche Jehovah noh ussewesu teonkouwae, nagum teonkouwae Manit.
34.15 Ishkont k8n8wômw8 neg wodohkitcheg ohkit, kah nanwun8dsquâunaog ummanitt8m8oh, kah sepham8waogummanitt8m8oh, kah wehkomukquean. kummeech wussephausuonk.
34.16 Kah keneemun wuttônn8woh en kenaumonat, kah wuttón8oh nanwun8dsquáunáhettit ummanitt8m8oh, kah áyimauwáog kenaumonuh nanwun8dsquáunon ummanitt8m8oh.
34.17 Ayimau8hkon kuhhog, sábàsúhsue manit.
34.18 Weekane petukqunnunkane mishadtúpp8óonk pish kenanauwéhteauun: nesausak tahshikquinne pish kummeech weekane petukqunneg, neen ann8nun: ut kuhkinnumwae nepáuzaut Abib: newutche nepauzáe Abib, k8chsohhamup Egypt.
34.19 Wame neg woshwunnukeg óontomuk neg nutaihhéog: kah wame kenetasumog nompashum8utcheg, woshwunnukeg óontomuk cowsh asuh sheeps.
34.20 Kah noh wóshwunuk wutóontomuk asse, pish kummán8h wutch sheepsemésoh: kah matta manowóadt, neit pish kuppohkukquan: nish$noh ummehtamégen kenaumonog pish kummán8h: kah matta pish howan neepau8og anaquabeh méhcheu.
34.21 Nequtta tahshikquinne kutânakaus, kah nesausuk tahshikquinukok kutchequnap ohkehteámuk kah kepenúmuk chéqunapsh.
34.22 Pish kenànauwontam weekse mishadtupôonk; kâkeneúmunneash wheate kepenamôonk: kah mishadtup8onk kepenumuk ut wohkukquoshik kodtum8.
34.23 Nishwudtnompe kodtumwáe, nish$noh wosketompáeu, pish neepóog anaquôhtag wuskesuk Lord Jehovah, um-Manitt8moh Israel.
34.24 Newutche nussohwhóteam wutohtimóneash ut anaquabean, kah pish nummishekushkéhteoh k8wóhkóeiyeum: kah matta pish howan kodtantam8 kutok, kukkuhquean keneepauwunneat anaquohtag wuskesuk Jehovah kum-Manitt8m, nishwudtnompe kôdtumwae.
34.25 Sephausohkon 8squeonk nussephamonteaonk, nashpe sée petukqunnunk: kah mishadtuppôe sephaúsuonk kupaúmukkongk8wonkanun, usquéeteam8hkon en nompóe.
34.26 Móhtomégukish káhkenûmunneash kutohkit, pish kuppaudtauunash weekit Jehovah kumManit8m: nepatáûhkon goadsemes wussógkodtunkanit okasoh
34.27 Kah Jehovah unnau Mosesoh, wussukhumush yeush kutt8wongash, newutche neaûnag yeush kutt8wongash, kummahche wunn8wómun; kah weeche Israel.
34.28 Kâh na wuttìt weechaiyeumon Jehovah, yauunchage kesukodâeu, kah yauuncháge nuhkonâe, matta meechu petukqunneg, asuh matta wuttattam8 nippe: kah n[o]h wussuhkhom ut tableash kutt8wonganash wunn8wáonk; piukquttash kutt8wongash.
34.29 Kah n$nih, Moses w8mussit wadchuut Sinai, (kah neesinash wauwaongane tableash Moses wunnutcheganìt, wómussit wutch wadchuut) Moses matta wahteau wadtuhquab wuskésukqut sohsom8m8, ne keket8hkauont.
34.30 Kah Aaron. kah wame wunnaumonuh Israel nau[á]og Mosesoh: kah kusseh, wuskesukqut wadtuhquab, sohsum8m8: kah ukqushôuh uppas8sukauanaoont.
34.31 Kah Moses 8weekomuh, kah Aaron, kah wame nananuacheg ut mukkinneonganit, ukqushkéhtauóuh, kah Moses ukken8nuh.
34.32 Kah ompetak wame wunnaumonuh Israel uppas8sukáuóuh, kah wuttinnan8non, wame Jehovah ne ánont, ut wadchûut Sinai.
34.33 Kah Moses mahche ken8nuh, kah ongquequóhhou.
34.34 Kah Moses petutteadt anaquabit Jehovah, ukken8nukqunnat, amaunum unkquequohhou, na en wussohhamunat, kah sohhog wuttinnon wunnaumonuh Israel ne ánunn8nit.
34.35 Kah wunnaumonuh Israel naumwog Moses wuskesuk, wadtûhquabe wuskésuk sohsum8m8: kah Moses wonk onkham wuskesuk, onk na en wonk uppétukkonat ukkenn8nónat.
35.1 KAh Moses móénau wame mukkinneongan8 wunnaumonuh Israel, kah wuttinuh, yeush kutt8wongash Jehovah ánunn8teawut, ussenat,
35.2 Nequtta tahshikquinne woh anakausuonk ussen, qut nesausuk tahshikquinukok, ne pish k8neetupanatam8munneau, Sabbothe an8sin8onk ut Jehovah: howan asit anakaûsuonk neit pish nushau.
35.3 Nashqunánumóhteog, uttóh áyeóg Sabboth dayeu.
35.4 Kah Moses unnau wame ummukkinnéonk wunnaumonuh Israel, n8wau, yeu ánunn8hteámwut Jehovah n8wau,
35.5 Pummenum8k mag8onk en Jehovahut howan anántog ut wuttahut, paudtauutch, pummenum8ongan Jehovahut, gold kah silver, kah wompuhshag.
35.6 Kah 8nôag, purple, kah maskomp8uhhósik, kah wanegik hashabpônagk, kah goatseu weshaganash.
35.7 Kah nompashimwe sheeps ohk8nonk msquodtsósuog. kah badgers ohk8nonk kah shittime mahtug.
35.8 Kah pummee wutch wequananteg, kah spices wutch susséqueáe pummé, kah wutch weetemunge pukut. weetemunge spicesash
35.9 Kah Beryle hassunash, kah tattámwohtáeu qussukqunash, wutch muttukit ahhohtag, kah wutch mohpanâganit ahhohtag.
35.10 Kah wame waantamwutteahhóncheg kenugke kenaau, pish peyauog, kah áyimwog wame ne Jehovoh án an8teámut.
35.11 Pummeu wuttauwáe komuk kah week, kah wutunkwhonk, kah wuttûhquoanu[]oash, kah uppásikkoskomash ukqunnuhtugquash, wunneepattunkwhongash, kah ummortisash,
35.12 Ark, kah ukqunnunktugquash, kah waábe ohtag monaneteaongane appuonk, kah adnikhegane waábe ohtag.
35.13 Table, kah ukqunnunktugquash, kah wame wutauwohteaongash: kah kukkinneasuongane petukqunneg.
35.14 Kah wequananseg ahhohtag, wutche wequai, kah wutauwohteaongash, kah 8wequananteganash, kah pummee wutch wequai.
35.15 Kah Altarne weetemunge pukut, kah ugqunnunktugquash, kah sesequeáe pummee, kah weetemunge pukut wutch weetemunge spices, kah onkwhonk squontamut wutch squoant pummeu wuttauwáe kommuk.
35.16 Chikohtáe mák8ongane Altar, kah wompûhshagque hashabpanakausuonk, no wádtaumaik, ukqunnunktugquash, kah wutauwohteaongash, ahhut kutchessumumuk, kah wusseet.
35.17 Ahhohk8tik wunnequoantósuonk chippinnutonganit, wunneepattuhquonkash kah ummortisash; kah ahhahk8tik onkwhonk, wutche squoantâme chippinneutunk.
35.18 Kenunkwhongane pummeuwuttauwâekommuk, kah kenunkwhongane chippinnutunganu, kah uppemunneahton8óash.
35.19 Wâussummuwâe hogkounash, waussummuônat, wunneetupanatamwe ayeuonganit, wunneetupanatamwe hogk8ongash wutche Aaron sephâmwaen, kah hogk8wongash wutche wunnaumonuh, waússummuónât ut sephausuâe aninnohsuenûunneat.
35.20 Kah wame mukkinneongan8 wunnaumonuh Israel amaéog wutch Mosesut,
35.21 Kah peyaog, nish$noh wosketomp wuttah wogkouénit, kah nish$noh pasuk wuttahhoh weekontaminit, paudtauâog mag8onk en Jehovahut, wutch pummu wuttâuwaekomukque anakausuonk kah wutche wame waûssumuongash naut, kah wutch wunnetupanatamwe hogk8ongash.
35.22 Kah peyaog wosketompaog kah mittumwossissog, nish$noh howan 8weekontamwutteahhon, paudtauog kéhteûpetenâpeash kah sogkussahh8unash, káh pehttûhhennitchâbpeash, kah tablets, wame golde nompakoûunash, kah wame neg magukeg, mag8og gold en Jehovah ut,
35.23 nish$noh howan wutahtauun 8nóagk kah purple, kah masquomp8uhhaûsik kah wanegik hashabponag kah goatsu weshaganash, kah nomposhomwe ohk8ununk ohk8ununk msquodsósuog káh Bajerde ohk8ununk, uppadtinâoash.
35.24 Neg magukeg mag8onk silver, kah wompuhshag, paudtauog aninnumauaonk Jehovah, kah nish$noh howan wutahtauun shittimwe mahtug, ne woh anakauseuhtomuk [u]t waussumuonganit, uppaudtauunneau.
35.25 Kah nish$noh mittumwussis 8waantamwutteahhon tuttuppenohteau ut wunnutcheganit, kah paudtoog, tuppenohteae anakâusuonk, 8nóag, kah purple kah maskômp8àhosik, kah wanegik hashaponag.
35.26 Kah wame mittumwussissog wuttahh8woh waantamwe môsukkongqutcheg tuttuppenóhteaog goatsuweshoganash.
35.27 Nananuacheg paudtoog Berril hussunash kah tattamwohtauwae qussukquanash wutch muttugkit ahhohtag kah mohpanagunit ahhohtag.
35.28 Kah spice kah pummee, wutch weequai, kah wutch seséquée pumme, kah wutch weetemunge puhkut, weetemunge spices.
35.29 nish$noh wosketemp kah mittumwossis wuttahoh weekontamunit paudtauunat wutch wame anakausuonk Jehovah ânan8hteamup, ayimunat, nashpe wunnutcheg Moses: wunnaumonuh Israel paudtoog weekontamwe mag8onk en Jehovah ut.
35.30 Kah Moses unnau wunnaumonuh Israel, naum8k Jehovah 8wesuongane weekomau Bezaleel wunnaumonuh Uri, wunnaumonuh Hur, wutchipan8onk Judah.
35.31 Kah wunnumwohtauoh, wunnashauánitto GOD: en nupwoaonganit, en wohwohtam8onganit, en wahteauonganit, kah en wame wunanakausuonk.
35.32 Kah ogkinniantamunat waûssinnuongash anakausinneat en goldut en silverut en wompuhságqut.
35.33 Kah kogkohkussumunat qussukquanash tattamwohtauunat kak kogkohkussumuna[t] mahtug, ussénat wame waussinnuonk.
35.34 Kah wuttinnumauun ut wuttahhut ukkuhk8tomuhkonat, nagum, kah Aholiab wunnaumonuh Ahisamach, wutchippan8onk Dan.
35.35 wunnumwohtauoh waantamwutteahhon ayimunat wame anakausuonk kogkohkussumwae waussinnuwaen, kah waunikquoantuhsuaen, 8nóog, purple, kah mskaomp8ahósik, kah wanegik hashbponak, kah monakenehteaenin: neg tohâuflecheg, ogkinniontogig waússnnuongash.
36.1 NEit wutusseneau Bezaleel kah Aboliab kah nish$noh howan waantamwutteahhont, nah Jehovah anumaonche waantamoîk kah wohwohtam8onk, wahteauunat ne woh anteaumuk, wame anakausuonk wutch waussumuwâonk wunnetupanatámwe komukqut, wame neânan8hteamup Jehovah.
36.2 Kah Moses weehkomau Bezaleeloh kah Aholiaboh, kah nish$noh howan waantamwutteâhon, Jehovah neh anúmaonche waantamóonk wuttahut: nish$noh howan wuttahhoh ummómósukkongqun, pas8sukkómunat anakausuonk, ussenat.
36.3 Kah nag neemunumwog wutch anaquabit Moses, wame magk8ongash Israel, wunnaumonuh ne paudtahettit, wutch waussummuáe anakausuonk, ut wunneetupanatamwe komukqut, ayimunat, kah na nompadtauouh, weekontam8e magk8onk, áse nompuhkish.
36.4 Kah wame waantamwog neg ayigeg wame wunneetupanatamwekomukque anakausuonk, nag 8mwog wutanakausuongan8wóut ne ayimwohettit.
36.5 Kah unnaog Mosesoh, n8waog, Missinninnúog m8cheke paudtaog ánue ne woh adt womohk, ne woh ompadtumuk ut anakausuonganit, Jehovah ne anan8teamwit ayimunat.
36.6 Kah Moses an8team8, kah mishont8waonk uppanupwushaóhtinneau tuppuksinn8wonganit, n8wau, Asuh wosketomp asuh mittamwossis áyim8kitch nano anakausuonk wutch wunnetupanatamwe weetu: kah missinninnúog quihtináog, wutch uppaudtauunáout.
36.7 Kah quaguashweetamoe teaguasinish wamutash, wutch wame anakausuonk, né nan ayimunat, kah ánuwodt,
36.8 Neit wame waantamwutteahheoncheg neg asecheg ne anakausuonk, ayimwog pummuwuttauwáekomuk, piukqussuog unkwhonganog: wâne tuttappinôsik hashabponák, kah 8nóag, kah purple, kah masquomp8ohhôsik, cherubims, wutanakausuonk nnoh wâussinit, nish wutáyimunash.
36.9 Nesahteadt pasuk onkwheg neesnehchag kah shwosuk tashishquonogkussu, & ne kashkésit, yauishquónogkod, pasuk onkwhonk: pasuk kuhkuhheg wame onkwhonganog
36.10 Kah 8wautjishonuh napanna tahsuoh onkwheganoh, kah wonk napanna tahsuoh onkwhéganoh 8w[â]utjishonuh.
36.11 Kah ayim wutt8nash 8nóag, ut uhquaeu pasuk onkwheg wutch nomóhsieu, ut wáadjishunk neane wuttinteaúun onkaése wótáhtag wus onkwheg, nahohtôe ut wáutjishunk.
36.12 Napanna tahshinchagadtash wutt8nash ayim et pasuk onkwheg, kah napanna tahshinchagadtash ayim wutt8nash ut wussád onkwheg, ne nahohtóe wáutjishunk, uppiussukóhtinash wutt8nash.
36.13 Kah ayim napanna tahshinchagkodash gold uhquoanash, kah wáutjishadtóu onkwongash, nashpe uhquoanash, onk pasukqunnu8 pummuwuttauwáekomuk.
36.14 Kah ayim goatsu weshagane ongwhonganash, wutche uppohquoanat ut waábe pummuwuttagwáekomukqut: nabo nequttú8oh onkwhonganoh ayeúau.
36.15 Nesáhtead pasuk onkwhonk nishshwinchagishquonogkussu, kah yauishquanogkussu nekashkesit pasuk onkwhonk, pasuk quttúhwheg nabo noquttúwutcheg, onkwhonganog.
36.16 Kah chippé wáutjishanau napanna tahsuoh onkwhonganoh, kah nequtta tahsúog onkwhonganog chippeu.
36.17 Kah ayim napanna tahshinchagadtash wutt8nash ut 8hquae pasuk onkwhonk óhquaeu ut waudjishunk, kah napanna tahshinchapodtssh wutt8nash ayim ut 8quáe onkwhonk nahohtóeu at wáutjishunk.
36.18 Kah ayim napanna tahshinchagkodtash wompuhshagqueu uhquoanash, ut wáadjishunk uppúhquós, pasukqunnú8wut,
36.19 Kah ayim uppúhquos woskeche uppuhquosinit nomqashimwe ohk8nunk msquods[o]suog, kah uppuhquos bajerde ohk8nunk woskeche.
36.20 Kahayim pahs8nogquash wutch pummuwuttauwáekomuk, shittimwe mahtug, neepattáit.
36.21 Piukqueishquonogkod, nesáhteag pahs8nog, kah nequt ishquogkod kah pohshai nekoshkag pahs8nog.
36.22 Neesunash tenonsash pasuk pahs8nog papiussukóhtinat, ne wame unnehteauun wame pahs8nogque pummu wuttauwáe komuk
36.23 Kahayim pahs8nogquash wutch pummuwuttauwáekomukqut, neesnehchagkadtash pahs8nogquash sowenáyeuwáyeusowánáyeu.
36.24 Kah yauunchagkodtash siilvere mortisash, ayim agwu neesnehchagokish pahs8nogquash, nesinash mortisash ut agwu pasuk pahs8nog, wutche neesinash wuttenontsash kah neesinash mortisash agwu onkatuk pahs8nog, wutche neesinash mortisash.
36.25 Kah ne nahohtóe yóaeu8k pummuwuttauwáekommuk nannumeiyeueiyeu, ayim neesnehchagkodtash pahs8nogquash.
36.26 Kah yauunchagokish wussilvere ummórtisumash, neesinash mortisash ut agwu pasuk pahs8nog, kah neesinash martisash ut agwu onkatuk pahs8nog.
36.27 Kah yóáéu8k pummuwuttauwáekomuk ketohhannáyeuáyeu, ayim nequtta tahshinash pahs8nogquash.
36.28 Kah neenash pahs8nogquash ayim wutch naiagish, aeéhtaeu.
36.29 Kah wunne wautjishaash ut agwu, kah newonk neyeáne unnéhteausu ut uppuhkukquieu, pasukquinnu8 wáhwaéeoag ne wunnaneeswu néhteauun, wutchu naneeswe náyag,
36.30 Kah swosuk tahshinnú8ash pahs8nogquash, kah wussilvere ummortisum8ash, nabo nequtta mortisash, neesinash mortisash, neesinash mortisash pasuk pahs8nog.
36.31 Kkah ayim shittimwe mahtugque qunnuhtugquash napanna tahshinash wutche pahs8nogquash yoáwe pummu-wuttauwáekommuk.
36.32 Kah napaanna tahshinash qunúhtugquash wutche pahs8nogquash nahohtóeyeu8k pummuwuttauwaekommuk: kah napanna tahshinash qunnúhtugquash, wutche pahs8nogquash pummuwuttauwaekommuk, wutche suppóéyeu8k kehtohhannayeuayeu.
36.33 Kahayim nóe ut qunnúntugk8uk uppápashpishónat aeéhtaeu, ut nashaue pahs8nogqut.
36.34 Kah ogquodtum pahs8nogquash gold, kah ayìm golde 8wóhwoheéakomugk88ash, ne woh ohtag qunnuhtugquash, kah ogquodtum qunnuhtugquash gold.
36.35 Kah ayim onkwhonk 8nói purple, kah masquómp8uhhaúsik, kah wane tuttuppunaúsik hashabpónag: wutusseonk waussinit wutayimun, cherubimsog.
36.36 Kah wutayimwontamun yauunash shitimwe neepattúhquonkash, kah wutogquodtumunash gold, 8hquóne gold, kah wunnuppahshadtau yauunash silvere mortisash,
36.37 Kah ayim wóáhshunk onkwhonk squontáme pummuwuttauwáekommuk, 8nói purple, kah mashquomp8uhhausik, kah wáne tuttuppunausik hashabponag, wutusséonk wáne quoantausit
36.38 Kah napanna tahshinash neepattunkwhong88ash, kah 8hquoan88ash, wutogquodtumunashad uppúhkukk8uk & neégahkeépisik gold: kah napanna adtahshinnú8g wompúhshagque mortisash.
37.1 KAh Bezaleel ayim shittimwe mahtugque ark, neesishquonogkod kah pohshi nesa[h]teag, nequtishquonogkod kah pohshi negoshkag, kah nequtishquongkod kah pohshi ne ashpohtag.
37.2 Kah wutogquodtumun wanégik gold anómut kah woskeche, kah wutayimwontamun chetuhquábe gold waeénu.
37.3 Kah 8nuppáhshadtáúun yauúnash wahwaeéyoágish gold, yaúutnaiyag, kah neenash wohwaéeyóagish yôaeu, kah neenash wohwaeéyoagish nahohtóe yóayeu8k.
37.4 Kah ayim shittimwe mahtugque qunnunktugquash, kah wutógquodtumun gold.
37.5 Kah petau qunnunktugquash wohwaeéyoágkóut, ut yóáe Arkut, nashpe tohshinnúmunat Ark.
37.6 Kah ayim petwohtae monáteáonga[n]e appuonk wanégik gold, neesishquanogkodtash nesáhteag, kah nequt ishquonokod, kah puhshi negoshkag.
37.7 Kay ayim neesuog gold cherubimsog, sukquehthaúsue anakaúsuonk, ne wutàyeuoh, na neeswe nesahteag petwohtae monateaneongane appuonk.
37.8 Pasuk cherub yeu uhquáeu, kah onkatug cherub nó uhquáeu petwohteae monáneteáongane uppuonk, ayeuau neesuoh cherubimsoh aeéhtaeu neesáhteag.
37.9 Kah cherubimsog waápunáog wúnnuppuhwhúnn8oh uppúttógkuhhumúnaóont petwohteae, monáneteaonkane uppuonk, kah wuskesuk8ash wáádtóhtaash, nnogque in petwohteaemonáneteáongane appuonk wuskesuk88ash cherubimsog.
37.10 Kah ayim shittimwe mahtugque table neesishquonogkod nesahteag, nequt ishquonogkod negoshkag, kah nequt ishquonogkod kah pohshi, ne ashpúhtag.
37.11 Kah wutogquodtúmun wanegik gold, kah wutáyimwïntamun chétubquabe gold waéénu.
37.12 Kah wutayimwontamun 8wohkóáyeum negoshkag menutcheg waéànu.
37.13 Kah 8nupwóshadtantamun yauunash woh wayeoágish gold, kah na ponamun wóhwaeeyóagish, ad yauut nayag, ne adt yauukonktaagk,
37.14 Papiúhsuke 8wokóiyeúmut, ne ohteau wohwaeéeóagish, ne woh ohtag qunnunktugquash tahshinnúmun table.
37.15 Kah ayim shittimwe mahtugque qunnunktugquash, kah wutogquodtúmunash gold, tahshinnumunat table.
37.16 Kah ayim awohteaongash tableut, wunnónteamésash, wuttattamwáéechuash kah wunnonkanash, kah pátogguhwhósukish wanégik gold.
37.17 Kah ayim wequananteg áhhohtag pahke gold, sogwehtahhôsik ayim wequananteg ahhohtag, kohtunkquám8uk, 8tuhqunnumash, at àdt8chagish. upputtukquiyeum, kah uppeshauanash, netátuppeyeu8ash.
37.18 Kah nequtta tahshinash 8tuhqunnumash nish$noh wodtontahqunogókish: nishwóntuhqunáe, wequananteg ahhohtag wutch yeóáeu, kah nishwontuhqunáe wequananteg ahhohtag ogkómae.
37.19 Shwinash aht8chiyeúash unnéhteaúsuash onatuh almondsut, nequt óntuhqunái, petûkqui kah uppeshau, kah nishshwinash oht8chagish unnehteaúsuash onatuh almondsut, onkatog wuttuhk, petukqui kah uppéshau neáne wonk nequtta audtohsha[n]tuhqunogokish nish wodóntuhquinogokish wequananteg ahhohtag.
37.20 Kah ut wequananteg ahhohtag yauut oht8ch[i], unnehteausuash onatuh almondsash, upputukquiyeumash kah uppeshauónash.
37.21 Kah petukqui agwe neesontúhqunugok nenan ahunak, kah putukqui agwe neesontúhqunugok ne nan áhunak, kah petukqui nagwe neesontúhqunugok ne nan âhunak, en nequtta âdtahshontuhqunogok ne noh wadtúhqunogok.
37.22 Upputtukquiyeúm8ash, kah 8tuhqunnumash, neâneyeu8, wame pasukqunnú8 sukquéhthâmwe anakausuonk, wanegik gold.
37.23 Kah ayim nesausuk tahshinash noh ut wequanantegash ukqunnuttahegash & wunúshqutâonquongash, wanegik gold.
37.24 Talente gold wutâyimun, kah wame 8wohteaongash noh ut.
37.25 Kah ayim weetemunge pukut shittimwe mahtugque Altar: nequt ishquonogkod nesâhteag: kah nequt ishquonogkod nekoshkag (yaúut nâi) kah neesishquonogkod ne ohshpóhtag, askonog noh ut neâneyeuog.
37.26 Kah wutogquodtúmun wanegik gold, ut woskeche kah sussuppóe waéenu, kah askonog noh ut: & wutâyimwótamun chetuhquâbe gold, waéenu.
37.27 Kah neen[a]sh golde wohwayeóágish wutâyimwóntamun, ut agwe wutchetuhquabit, kishke neeswe uppeteágunit, neese wohkóe, ne woh ohtag qunnunktugquash tohshinnúmunat.
37.28 Kah ayim shittimwe mahtugque qunnunktugquash, kah wutogquodtumunash gold.
37.29 Kah ayim pummee wutch wunneetupânatamwe susséquéunk. kah pahke weetemunge pukut, weetemungwokish spices, wutusséonk nnóh wehwéamúhkinuk.
38.1 KAh ayim Altar wutche chikohtâe mag8ongash, shittimwe mahtug: napanna tashishquonogkod nesâhteag, kah napanna tashishquonogkod negóshkag, yauut nai, kah nishwìshquonogkod ne âshpohtag.
38.2 Kah ayeúau askonoh, adt yaút n[a]iyag, askonog netátuppeyeú8: kah wutogquodtúmun wompúhshag.
38.3 Kah ayim wame auwóhteaongash ut Altarut wunnongunash, wuss8kinnuppukquegsh kah wutéhethúmukómash kah wunonganash, kah weyaúse 8hquoânash kah âhatatannéshinéamúk n8táut, wame auwohteaongash noh ut wompuhshag ayim.
38.4 Kah wutayimwontamun Altar, pappóqui hashábpanakausuonk wompuhshag: ut waéeneyeú8gk agwu, ne nashauwe.
38.5 Kah wunnuppâhshadtau yauunash wohwáyéóagish, ne adt yauút onkouweyeu8uk naiyag, wutche wompuhshagque pâpóquag, ne woh ohtag qunnunktugquash.
38.6 Kah ayim shittimwe mahtugque qunnunktugquash: kah wutogquodtumun wompúhshag.
38.7 Kah petau qunnunktugquash adt wayéóag, ut sussuppóe Altarut, nashpe waâpunnumunat: puhpúhkitteau altar nashpe pahs8nogquash.
38.8 Kah ayim ahhut ketchessumúmunk wompuhshag, kah wusseetúm8 wompúhshag, 8chteauun wompúhshagque pepenautchitchuhquonga[s]h, neg mohmoe peoncheg, mohmóepeoncheg squontamut mukkinneae pummu wuttauwae komukqut.
38.9 Kah ayim wutchippinnútunk, wutche sowanaiyeuâyeu sowanayeu, âhugk8tik waénnikquontaúsuonk chippinnutunkanit, wâne tuttuppunaúsik, hashabponag nequt pasuk8e ishquonogkod.
38.10 Wunneepattuhquonkash nesnàhchagkodtash kah ummortisumash neesneechagkodtash wompúhshag; uhquoanash neepattunkquonkanit, kah ne kaképissik silver.
38.11 Kah wutche nânumeiyeu nequt pasuk8e ishquonogkod, wunneepattunkquonganash neesneech[a]gkodtash, kah ummorttisum[a]sh neesneechagadtash, wompuhshag, 8hquoanash neepattunkquonkanit, kah nekakepissik silver.
38.12 Kah n nogqueu wutch ketahhannaiyeu âhogk8tik wane waénnikquoantaúsuonk napanna tahshinchag ishquonogkod wunneepattunkquonganash piukqutash, kah ummortisumash piukqutash, uhquoanash neepattunkquonkanit, kah nekahképissik silver,
38.13 Kah wutcheyóueu wutchepwôiyeu napana tahshinchagishquonogkod,
38.14 Wanequoantausuonk ahhogk8tik, nabo napanna tashishquonogkod, wutch yóaeu; wunneepattunkquonkash nishwinash, kah ummortisumash nishwinash.
38.15 Kah noh ahtóé sippoéyeu8k, yeuwutche kah na wutche, wutche chippinnutunkane ushquont: wanequoantaúsuonk ahhogk8tik, nabo napanna tahshishquonogkod, wunneepatungquonganash nishwinash, kah ummortisumash nishw°nash.
38.16 Wame wanequoantausuonk ahogk8tik waéenu chippeneutunkanit, wane tuttuppinausik hashabpónag.
38.17 Kah ummortisumash neepattunkwonganash wompuhshag, kah nekaképissik, kah neepattunkquongâne 8hquonash silver: kah wutogquttumunash adt uppuhkuk8k silver, kah kuhképissuash silver wame wunneepattunkquonkanash chippinneûtunk,
38.18 Kah ahogk8tik onkwhonk wutche squoantámu chipi§eútúnk, wutussinúonk wanequoantausuénin, 8nóog, kah purple, kah maskquomp888k wane tuttuppunaûsik hashabpônag: kah neesneechag ishquonogkod nesáteag, kah ne ashpuhtag, negoshkag. napa§atashishquonogkod, neane wanequontaúsuonk ahogk8tik chippinnûtunkanit.
38.19 Kah wunneepattunkwhonganash yauunash kah ummortisumash yauunash wompuhshag, 8hquoanunash silver, kah ogquodtum8ongane ut uppuhkukk8m8uk, kah ne kakepissik silver.
38.20 Kah wame kenunkwhonganash pummu wuttawáe komukqut, chippnutunkanit waénu mo wômpahshag.
38.21 Yeush âgketamugkish ut pummuwuttauwàekommukqut, ut wauwâe pummuwuttauwâe-kommukqut, neáne ogketamuk ut wutt8nut Moses, wutch 8waussum8aongan8 wul-Levitsog nashpe wunnutcheganit Ithamar, wunnaumonuh Aaron sephamwaén.
38.22 Kah Bezaleel wunnaumonuh Uri, wunnaumonuh Hur, wutchippan8onk Judah, ayim wame ne Jehovah ánunn8nont Mosesoh.
38.23 Kah weeche nagum, Aholiab wunnaumonuh Ahisamach, wutchippan8onk Dan kogkohkussumwaénin, kah waúussunnuwaen, kah wanequontaúsuaénin, 8nóag, kah purple, kah masquomp888k, kah wunne hashabponag.
38.24 Wame gold ne auwohteamuk ne anakaúsuonganit, ut wame anákausuonk wunneetupanatamwe kommukqut, ne mag8ongane gold, neesneechage nabo pasuk8gun talantsash,, kah nesausuk tahshit pasukk88, kah nishwinchag shekelsash, nashpe wut shekelum wunneetupanatamwe kommuk.
38.25 Kah wus-silverum8 neg agkemutcheg ut mukkinneonganit, nequt pasuk8e talantsu8, kah nequt muttannongane, nesausuk tahshit pasuk, nesausuk tahshinchag kah napanna shekels, nashpe wut-shekelum wunneetupanatamwe-kommuk.
38.26 Beka uppuhkukk8ut, póhshi shekel nashpe wut-shekelum wunneetupanatamwe kommuk, wutch nìshnoh pasuk uppomushon neg ágkemutcheg, wutch wunneesneechage kodtumwohkomunat kah ongkouéu, newutch nequtta tahshit pasuk8e muttannonganogkussuog, kah nishwudt muttannonganogkussuog, kah napanna tahshit pasukk88og, kah napanna tahshinchag.
38.27 Kah ne nequt pasuk8e talentsu silver wunnuppáhshadtauun ummortisumash wunneetupanatamwe komuk, kah ummortisumásh adnikheg, nequt pasuk88ash mortisash, nequt pasuk8e talentsash, pasuk talent ne pasuk mortisu8.
38.28 Kah nequt muttannongane nesausuk tahshit pasuk, kah nesausuk tahshinchag, kah napanna tahshinash shekels ayim 8hquoanash neepattunkquonkanit, kah wutogquodtumunash ut uppuhkukk8óuk, kah ukkuhkepunáwunash.
38.29 Kah wompuhshagque mag8onk, nesausuk tahshinchagkodtash talentsash, kah neesit muttannunkanogkodtash kah yauut pasuk88ash shekels.
38.30 Kah nashpe nish ayim mortisash wutche squont mukkineáe pummuwuttauwáekommuk, kah wompuhshagque Altar, kah wompuhshagque papoquag noh wutche, kah wame auwohteaongash ut Altarut.
38.31 Ummortisumash chippinneutunk waéenu, kah ummortisumash chippinnutunkane squoant, kah wame kenunkwhongash pummuwuttauwáe kommukqut, kah wame kenunkwhongash chippinnutunkanit waénu.
39.1 KAh 8nôag, kah purple, kah masquomp8uhhausik ayimwog waussummuwáe hogk8ongash waussummuónut ut wunneetupanatamwe ayeuonganit, kah ayimwog wunneetupanatamwe hogk8ongash wutche Aaron, Jehovah ne ánunn8nop Mosesoh.
39.2 Kah ayim muttukit ahhohtag gold, 8nóag, kah purple, kah masquomp8uhhaúsik, kah wane tuttuppunnausik hashabpónag.
39.3 Kah wossabpetâhhamwog golde namékag, kah 8wowunnumpâsumun, uppemunneotonussumun, wutauwohkon ut 8nôiyeuut, kah ut purpleut, kah ut masquomp8uhhausuut, kah ut wanegik hashabpónag, wuttussinnúonk wáussinit,
39.4 Ayimwontamwog kogodchikiyeuesh muttugkit ahhohtagish wâutjisháit. neese sussippôag neit wâutjishau.
39.5 Kah wanégik upputtukquobpassineu muttugkit ahhohtag, ne noh ohtag, neaneyeu8, neaunag ussinnuonk ne ut, gold, 8nóag. purple, masqomp8uhhâusik, kah wane tuttuppunnaúsik hashabpónag, ne ánunn8nomp Jehovah Mosesoh.
39.6 Kah áyimwog onyx hassunash tattamwohtaúunash, ut golde pohquag, kogkuhkussumunash, ogqunneunkquodtash ukkogohkussum8ongash kukkinneasunit nashpe 8wesuongán88ash wunnaumonuh Israel.
39.7 Kah upponamúnash woskeche muttukit ahhohtag, mehquantamoe hassunash, wutch wunnaumonuh Israel, neánunn8nont Jehovah Mosesoh.
39.8 Kah áyim mohpanâgunit ahhohtag wuttussinnóonk waussunit, neáneunkquodt ussinnuonk muttugkit ahhohtag gold,, 8nôag kah purple, kah masquomp8uhhausik, kah wane tuttuppunnausik hashabponag.
39.9 Yauut nai, piskkinnausu ayimwog mohpanagunit ahhohtag, nequt ómskinausu ne sahteag, kah nequt ómskinausu negoskag piskinnausu.
39.10 Kah tattamwohtaúog noh ut yauut pumóhtaash qussukqunash, pumohtaash, sardius, topaz, kah catbunkle, yeush negonpomohtagish.
39.11 Kah nahohtóóhtagish, emeraud, saphar kah Diamond.
39.12 Kah nashwudt pomohtagish, lygur, agat kah amethist.
39.13 Kah yauut pomóhtagish, beril, onyx, kah jasper, tattamwohtaúsuash, ut pukquag gold, ut tattamwohtag,
39.14 Kah qussukquanit ohtaash 8wesuongan8ash wunnaumonuh Israel: naboneesinash, neaunag 8wesuongan8ash neane kogohkussumuk kukkinneasuonk, wosketompaog 8wesuongan8, nabo neesit chippanukeg.
39.15 Kah ayimwog ut mohpunagunit ahhohtag sásasaginittûm8gish ut ahquae, pepémsqunnumwu usseonk, pahke gold
39.16 Kah ayimwog néesé pukquag gold, kah neesinash gold wohwayeôagish: kah ponamwog neesunash wahwayeóagish, ut neesit wóhkukq[u]óag mohpanágunit ahhohtag.
39.17 Kah ponamwog neesunash gold pepemsqunnum8ongash ut neesunash wohwayéoagish, uhquáeu mahpanagunit ahhohtag.
39.18 Kah neeswe uhquóhtogqut neése pepemsqunausukish, kuspissuash, ut neésit pukquag, kah upponumunáoash muttûgkit, mohpanagunaeu.
39.19 Kah ayimwog neesunash gold wohwayeóagish, kah upponamunaoash ut neesit wóhkuhquoag mohpanagunit ahhóhtag, ut sussupoeu ut anómut muttugkit ahhohtag.
39.20 Kah ayimwog neesinash gold wohwáyéôagish, kah upponumunáoash ut neesu wuttûgit muttukit ahhohtag anomit mohpanagunaeu, piuhsuke adt wautjishunk, waábe wanégik puttukquobpus muttukit ahhohtag.
39.21 Kah kunnepunóog mohpanágunit ahhohtag nashpeu wayeôagish wohwayeôagish ut mutugkit ahhohtag nashpeu 8nó8htog wáabese wanégik puttukquobpus muttugkit ahhohtag, kah mahpanagunit ahhohtag mat woh n8chumwohtan8, wutch muttugit ahhohtag, ne ânunn8nomp Mosesoh.
39.22 Kah áyim petwóshqushaonganu muttugit ahhohtag monagunéhteáe anakausuonk wame 8nói.
39.23 K[a]h pukqui ut nashauwe petwóshqusháonk, onatuh pogquag wussittippukanit ahhohtag péhchikquôsu waénu, onk woh mat tannogshánoh.
39.24 Kah áyimwog ut wohkôeu petwoshqushaonganit pomegranates 8nóag, purple, kah masquomp8uhhausik, tuttuppunaúsu.
39.25 Kah áyimwog pahke golde k8konogsoh nashauwe pomegranatsit, ut wôhkôeu petwóshqushaonganit, waéenu, nashauwe pomegranatflt.
39.26 K8k8kanogs kah pomegranat, k8k8kanogs kah pomegranat ut wôkóeu petwoshqushaonganit waéenu, waussummuwónat; ne ánunn8nomp Jehovah Mosesoh.
39.27 Kah ayimwog hogk8ongash wanégik hashabponag, monakinnehteannakausuonk, wutche Aaron kah wunnaumonuh.
39.28 Kah muhpúhkukqut ahhohtag wanegik hashabponag, kah hashabponágene breeches, wane tuttuppunaúsik hashabponag.
39.29 Kah puttukquobpus wáne tuttuppunaúsik hashabpónag, kah 8nôag, kah purple, kah masquomp8uhhaúsik, wutussinnuonk wánequoantausit, ne ánann8nomp Jehovah Mosesoh.
39.30 Kah ayimwog wossabpi wutch wunneetupanatamwe chetuhquab, pahke gold, kah 8sukkuhhumauneau, wussukwhonk kogkohkussum8wongane kuhkinneasu WUNMEETUPANATAMOOONK EN JEHOVAHUT.
39.31 Kah upponamunneau 8nôunnaginus, woh menuhketeauun muhpuhkukqut ahhohtag ut waábe, ne ánunn8nomp Jehovah Mosesoh.
39.32 Kah wame anakausuonk pummuwuttauwáe-kommukqut, mukkinneáe-kommukqut, kesteausu; kah wunnaumonuh Isrâel wutusséneau, ne anunn8nont Jehovah Mosesoh, ne wutusseneau.
39.33 Kah paudtóog pummuwuttauwâekommuk Moses ut, weetu, kah wame auwohteaongash noh ut, 8quoanash, pas8nogquash kah qunnuuktukquash, kah neepattunkwhongash, kah mottisash.
39.34 Kah ábohquosinne nomposhimwe ohk8nunk mshquodtsuog, kah ubbohquoansinne badgers ohk8nunk, kah onkwhongane ubpuhquos.
39.35 Wauwáongane Ark, kah qunnunktugquash, kah petwohteae monaneteáe appuonk.
39.36 Table, kah wame auwohteaongash noh ut, kah kuhkinneasúunne petupqunneg.
39.37 Pahke wequananteg ahhohtag, wequanantegash noh ut, wequanantegash wunnohtaúunat, kah wame auwohteaongash noh ut kah pumme wutch wequai.
39.38 Kah golde Altar, kah susseque[á]e pummee, kah weetumunge pukut, weetemungwokish spices, kah ahogk8tik onkwhonk; wutche weetuómuesquoant.
39.39 Wompuhshagque Altar, kah womposhogque pâpóquag, ne noh wajéiyeuuk qunnunktugquash, kah wame auwohteaongash noh ut ahhut kutchessumumuk, kah wusseet.
39.40 Ahhogk8tik wanequontaúsuongash chippinnutunganit, neepattunkquongash, kah mortiseumash, kah ahhogk8tik onkwhonk, ushquontame chippinnutunk, pemunneahtónash, kah kenonkwhongash, kah wame auwohteamukish pummuwuttauwáekumukqut, wutche mukkinneáe-kommuk,
39.41 Waussummuáe hogk8unash, waussummuónat, ut wunneetupanatamwe-kommukqut, kah wunneetupanatamwe hogk8unash wutche Aaron sephausuaénin, kah wuthogk8ongan8ash wunnaumonuh waussummuónat sephausuáe aninnohsuenúunneat.
39.42 Ne anunn8nomp Jehovah Mosesoh, ne wuttinteauunneau wunnaumonuh Israel wame anakausuonk.
39.43 Kah Moses naum wame anakausuonk, kah kusseh, ukkesteauunneau, neanunn8nont Jehovah, ne wutusseneau, & Moses 8nánumuh.
40.1 KAh Jehovah ken8nau Mosesoh, wuttinuh,
40.2 Ne kesúkok negonne nepauz, negonne kesukok ne nepauz, pish k8nohtoh pummuwuttauwáe-kommuk mukkinneáekommuk.
40.3 Kah ne pish kupponamun wauwaongane Ark, & kutonkhum Ark nashpe onkwheg
40.4 Kah pish kuppetukkodtoh table, kah k8nohtoh wunnohtóonk noh ut, kah pish kuppetukodtoh wequananteg ahhohtag, kah kenashqussum wequanantegash,
40.5 Kah pish kuppónam golde Altar, wutch weetumunge pukut, anaquohtag wauwaongane Ark, kah ponsh ahhogk8tik onkwhonk squoantamut pummuwuttauwáekomuk.
40.6 Kah pish kupponum chikohtáe mag8ongane Altar, anaquohtag squontame pummuwuttauwáe-kommuk, mukkinneâe-kommuk.
40.7 Kah pish kuppónum ahhut kutchessumumuk nashauwe mukkinneáekommukqut, kah Altar, kah ne pish kussokanumun nippe.
40.8 Kah pìsh kukquinnuppinneutauun, kah kuppon ahhogk8tik onkwhonk squoantàme chippinnutunkanit.
40.9 Kah pish keneemunum seséqueáe pummee, kah kusseséqunum pummuwuttauwáekommuk, kah wame ne noh ôhtag, kah pish k8neetupanatúmwàhtin, kah wame auwohteaóngash noh ut, kah pish wunneetupanatamweyeu8.
40.10 Kah pish kusseséqunnum chikkohtáe mag8ongane Altar, kah wame auwohteaongash noh ut, kah pish k8neetupanatamwáhtoh Altar, kah Altar pish nukkóme wunneetupànatamweyeu8.
40.11 Kah pish kussussequnnum áhhut kutchéssumumuk, kah wusseet, kah k8neetupanatamwahtin.
40.12 Kah pish kuppas8chuun Aaron kah wunnaumonuh, ut squontamut mukkinneáekómmukqut, kah kutsumóog nippe.
40.13 Kah pish kuthogquon Aaron wunneetupanatamwe hogk8ongash, kah pish kusseséqun, kah k8neetupanatamwáh, kah pish n8wowussumuk en sephausuáe aninnohsuenúunneat.
40.14 Kah pish kuppas8che pás8 wunnaumonuh, kâh kutogquánóog hogk8ongash.
40.15 Kah pish nag kussesequnóog, neane seséqunát wut8shin, kah pish nag n8wowussumukquog sephausuáeu aninnohsuenúunneat: kah wusseséqueongan8 pish micheme wussephausuwáenuúnneau, pannuppe uppometuongan8out.
40.16 Kah Moses wutussen wame Jehovah ne [á]nunn8nont, ne wutussen.
40.17 Kah nnih negonne nepauz, nahohtôe kodtum8k, negonne kesukok nepâuz, pummu wutttauwáekomuk wunnéhteausu.
40.18 Kah Moses wunnehteau pummuwuttauwáekommuk, kah ponum mortisash, kah wunnohtou pahs8nogquash, kah wunnohtóu qunnunktugquash, kah wussukómpadtau neepattunkquongash.
40.19 Kah sépham uppôhquôs, waábe pummuwuttauwáekommukqut, kah uppetwohtauun obbohquos woskeche, neánann8nont Jehovah Mosesoh,
40.20 Kah neemunnum kah upponumun wauwâonk Arkut, kah ponum qunnunktugquash Arkut, kah ponum onkwhósik monaneteaongane áppuonk, waábe Arkut,
40.21 Kah paudtau Ark pummuwuttauwáekommukqut: kah wunnohtau adtnikhégane onkwhonk, kah onkhum wauwóongane Ark, neánunn8nont Jehovah Mosesoh.
40.22 Kah ponum table mukkinneáekommukqut, sussuppóeu pummuwuttauwáekommukqut nanumeiyeu: poquodchiyeu adtnikheganit.
40.23 Kah 8nohtáuunash quenohtagish petukqunneganash anaquabit Jehovah, neanann8nomp Jehovah Mosesoh.
40.24 Kah ponum wequananteg ahhohtag mukkinneáekommukqut, piuhsuke tableut, susuppôeu pummuwuttauwáekommukqut, sôwanáyeu.
40.25 Kah nashqussum wequanantegash anaquabit Jehovah, neanunn8nont Jehovah Mosesoh.
40.26 Kah ponum golde Altar mukkinneáekommukqut anaquohtag adtnikheg,
40.27 Kah ne wuttit chikkohsumun weetemunge pukut, weetemungwokish spicesash, neánann8nont Jehovah Mosesoh.
40.28 Kah wunnohtó onkwhongane squoant pummuwuttauwáekommuk.
40.29 Kah chikohtae mag8ongane Altar, ponum squoantame pummuwutauwáekommukqu[t], mukkinneáekommukqut, kah ne wuttit sephausin chikohtáe mag8ongash, kah meechuongane mag8onganash, nean ann8nont Jehovah Mosesoh.
40.30 Kah ponum ahhut kutchessumumuk, nashauwe mukkinneáekommukqut kah Altar, kah ne wussókanumun nippe, kutchessumwinneat.
40.31 Kah Moses kah Aaron, kah wunnaumonuh, ne wuttit kutchessumwunneau, wunnutcheganóash kah wusseet8wóash.
40.32 Petutteahettit mukkinneáekommukqut, kah pas8sukkommóheatit Altar kutchessumóog, neánann8nont Jehovah Mosesoh.
40.33 Kah wunneehteau chippinneutunk waeene pummuwuttauwáekommukqut, kah Altar, kah wunnohshau ongwhongane squoantame chippinneutunk, kah Moses kesteau anakausuonk.
40.34 Kah mahtokqs nuhkuhkom nukkinneáekommuk, kah wossohsumóonk Jehovah wunnumwóhtauun pummuwuttauwáekommukqut.
40.35 Kah Moses matta tápinnum8 uppetukônat mukkinneáekomukqut: newutche mahtokqs ohteau, kah wussohsúm8onk Jehovah wunnumwohtauun pummuwuttauwaekommukqut.
40.36 Kah mahtokqs âmaém8uk wutch waâbe pummuwuttauwâekommukqut, wunnaumonuh Isràel pomwushâog en wame uppomwushaongan8ont.
40.37 Qut mat matokqs âmaeémun8k, neit matta popomwushau8og: na en kesukod âmaeém8uk.
40.38 Newutche ummahtokqussum Jehovah ohtau woskeche pummuwuttauwáekommukqut kesukodâeu, kah n8htau ohteau woskeche nukkonâeu, ut wuskesuk8wóut wame week Israel, wame uppomwushongan8oash.

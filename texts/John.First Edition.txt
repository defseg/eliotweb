1.1 Weske kutchissik wuttinn8waonk ohtop, kah kutt8wonk 8weetódtamun Manit, & ne kutt8onk Manitt88m8.
1.2 Yeu nan weske kutchissik weechayeutamun God.
1.3 Wame teanteaquassinish kesteausupash nashpe nagum, & matta teag kesteausineup webe nashpe nagum ne kesteausikup.
1.4 Ut wuhhogkat pomantamoonk ohtop, kah ne pomantamôonk 8wequáiyeumuneáop wosketompaog.
1.5 Kah wequai sohsum8m8 pohkenahtu, & pohkenai matta wutattumunnm8un.
1.6 Wosketomp an8nóp wutch Godut, ussowésu John.
1.7 Noh nan wutch peyau wauwaenúuneat, 8wauwónat wequái, onk woh wame wosketompaog wunnamptamwog nashpe nagum.
1.8 Matta nagum ne wequái, qut 8wauwónat wequái.
1.9 Ne mo wunnamuhkut wequái, ne wohsumungqut nish noh wosketomp noh páont muttaohkit.
1.10 Noh appúp muttaohket, kah muttaok kesteausip nashpe nagum, & muttaok matta 8waheuh.
1.11 Peyau nehenwonche wuttaiheit, & nehenwonche wuttaiheuh matta wutattumunuk8oh.
1.12 Qut neádtahshe attumunukquit wuttinnumauoh menuhkesuonk 8naumoniiñeat God neh wanamptamunitche 8wesuonk.
1.13 Neg nékitcheg, matta nashpe wusqueheonk, asuh matta nashpe weyausue unnantam8onk, asuh matta nashpe wosketompae wuttenantam8onk, qut nashpe God.
1.14 Kah kutt8onk ayim88p weyaus, kah k8weetomukqun (kah naumumun wussohsumoonk, sohsumoonk onatuh wunnukquttegheon wutt8shimau) nnumwabéhtunk kitteamonteanitteaonk & wunnamuhkutéyeuonk.
1.15 John 8wauwaónuh, kah mishont8wau, n8wau, yeuoh án8wáomp, noh asuhkiit missugkenheau onk nen, newutche na negonuhkongkup.
1.16 Kah wutch wunnumwameech[u]mmuwonganit neenawun wame nutattumunumumun kah kitteamonteanitteaonk wutch kitteamonteanitteaonk.
1.17 Newutche naumatuonk a[n]innum[ó]adtin nashpe Moses, qut kitteam[ō]teanittea[ō]k, & wanamuhkutéyeuuk peyóm8 nashpe Jesus Christ
1.18 Matta howan wunnáuoh Godoh woh toh ut, wun nukquttegheónin noh apit upp8chinnaóunit wut8shimau, 8wahshánuh.
1.19 Kah yeu 8wauwaonk John, Jewsog an8náhettit Sephausuénuh & Levitsoh wutch Jerusalem, nat8tomauónat howan ken?
1.20 Kah samp8wau, kah matta kohkonn8wóou: qut samp8wau, nen nummatta Christ.
1.21 Kah wunnat8tomauóuh, toh hen sun ken Elias? kah n8wau, matta nen; sun ken noh quoshódtumwaen? kah uñinnamp8ham matta.
1.22 Neit nag wuttinóuh, howan ken, onk woh nunnamp8hamauóunnonog neg an8nukqueágig? toh kussim papaume ken?
1.23 N8wau, nen wadtauatonkqussuonk mashónt8adt ut touohkomuk, sampwetau8k ummay Lord; ne an8wop quoshodtumwaen Esayas.
1.24 Kah neg an8nitcheg Pharises[u]8og.
1.25 Kah wunnat8tomauóuh & wuttinnóuh neit tohwutch kutchessummuwáan, matta ken Christeu8h, asuh matta Eliasu8, asuh noh quoshodtumwaénin?
1.26 John nah wunnamp8hamauoh, n8wau, nukkutsummuwam nashpe nippe, qut noh pasuk neepauit kenugke kenaau noh matta waheóg.
1.27 Noh nan asuhkiit, missugkeneau onk nen, noh moxinash kashpisik matta nuttapenúm8 ompenimuneat.
1.28 Yeush n nihyeupash ut Bethabara, ongkoue Jordan, nah John adt kutchessu[m̃]uadt.
1.29 Na wonk kesukok John nau Jesusoh uppeyaónukquoh, kah n8wau, nók wullamboh God, noh amaúnuk ummatcheseonk muttaok.
1.30 Yeuoh noh an8waomp, nutasuhkunk wosketomp, noh missugkenheau onk nen, newutche na negonuhkunkup.
1.31 Kah matta n8waheop: qut noh woh wahshau ut Israel, newaj peyôi kutchessummuónat nippe.
1.32 Kah John wauwau, n8wau, nunnau nashauanit, n8keu wutch kesukqut, onatuh wuskuhwhunaú, kah uppogs8quoh.
1.33 Kah matta n8waheop; qut noh an8nukque kutchassummuonat nippe, noh nan nuttinnuk, noh woh nauadt. nashauanitt8h n8kehtunkquôh kah uppogs8quoh, noh nan kodsummuadt nashpe wunnetupanatamwe nashauanit.
1.34 Kah nunnauop, kah n8wauwam, yeu wunnaumonuh God.
1.35 Wonk, nogkesukkok, John neepau, kah nes8oh ukkodnetuhtaenúmoh.
1.36 Kah monunneauont Jesusoh pomshauit, unn8wau, Nok wullamboh God.
1.37 Kah neesuog nehtuhtauaenuog wunn8tau[ô]uh, kah nag asuhkauoog Jesusoh.
1.38 Neit Jesus ompomukquaen, kah wunnauoh wutasuhkunkquoh, kah nah wuttinuh, Teag kenatinneáhamumw8? wuttinnouh, Rabbi, (ne nauwuttamun, Nussonttimom) toh kuttaiin?
1.39 Nah wuttinuh, nonche [n]aum8k, Peyauog kah naumwog toh áyinit, kah 8weetom[ó]uh ne kesukkok: newutche nauwohquau.
1.40 Pasuk neg nees8itcheg n8tauomp Johnoh & asuhk[a]uomp, noh Andrew, wematoh Simon Peter.
1.41 Noh negonne namehheau nehenwonche wematoh Simon, kah wuttinuh, nunnamheomun Messias, ne nauwuttamun, Christ.
1.42 Kah uppaudtauónuh Jesusoh, kah Jesus nauont, n8wau, ken Simon wunnaumonuh Jona, pish kuttissowis Cephas, ne nauwuttamun, qussuk.
1.43 Na wonk kesukok, Jesus sohham en Galile, kah naméheau Philip, kah wuttinuh, asuhkah.
1.44 Kah Philip appeup Bethsaida wutotanat Andrew & Peter.
1.45 Philip namehheau Nathanieloh, & wuttinuh, noh nunnamheóun, neh Mosus ut naumatuonganit kah quashodtumwaénuog wasukuhwahettúpoh, Jesus ut Nazareth, wunnaumonuh Joseph.
1.46 Kah Nathaniel wuttinuh, sun woh wanegik 8m88 wutch Nazareth? Philip wuttinnuh, Nonche naish.
1.47 Jesus nau Nathanieloh uppeyaónukquoh, kah n8wau papaume nah, Kusseh wunnamuhkutéyeue Israelite, noh matta wunnompewussek.
1.48 Nathaniel wuttinnuh, Tuhk8tch wáhen? Jesus namp8ham kah wuttinnuh, Asquam Philip weekumuk8an, apean agwe figsuhtugqut, kenauunap.
1.49 Nathaniel namp8ham kah wuttinnuh, Rabbi, ken wunnaumonuh God, ken Israelle ketass8t.
1.50 Jesus namp8ham kah wuttinnuh, Newutche kuttinninup, kenauunup agwe figsuhtugqut, k8namptam? pish kenau magogish onk yeush.
1.51 Kah wuttinnuh, wunnamuhkut, wunnamuhkut kuttinsh, ompetak, pish kenaumw8 kesuk woshweemo, kah wutangelsumoh God ushpeog & n8hn8keog ut wunaumonat wosketomp.
2.1 Kah nashikquinogok wetauwadtuongan8 ut Cana ut Galile, & ohkasoh Jesus na wutapinneah.
2.2 Kah Jesus weekomau & ukkodnetuhtaenumoh, en weetáittuonganit.
2.3 Kah quenahukquéhettit wine, Jesus ohkasoh unnuk, wanne ahtauóog wine.
2.4 Jesus wuttinuh, mittamwossis toh kittinhesh? nuthourum asq peyaumun8h.
2.5 Ohkasoh unnauon wuttinneumoh, uttoh anukquéog, ussek.
2.6 Kah na ponóog nequtta tahsuog nippe hassunne ahkuhquog, neaunag pahkéhheaongan8 Jewsog, nees asuh nish bushils tohshimmeechummúog.
2.7 Jesus wuttinnuh numwâpag ahkuhkag nippe. Kah wunnumwapágunouh.
2.8 Kah wuttinnuh, Sokhippag yeuyeu, kah monchatog Piâhquttuk mishshadtupp8onganit, kah ummonchatauunneau.
2.9 Kah Piáhquttuk ut shadtupp8onganit quadjtog nippe ne ayumun wine, kah matta 8wahteoouun toh waj n nag (qut wuttinneumunneunk neg wadhúppadchegoowahteauunneau) Piahqutttuk mishadtupp8onk, weehkomau waseentamunutche.
2.10 Kah wuttinnuh nish noh howan negonáe ponum wanegik wine, kah nahen tapsippamohettit, neit máchuk; qut ken koowadchanum wanégik wine, yeu pajeh.
2.11 Yeu waj kutchissik monchanatam8ongash, Jesus âsit ut Cana ut Galilee, kah náhtitteau wussóhsumoonk, kah ukkodnetuhtaénúmoh 8namptunkquoh.
2.12 Mahche yeu nag, au Capernaum, nagum kah óhkasoh, kah weemetoh, kah ukkodnetuhtaénúmoh, kah na mat umm8chetikqunóhteaneau.
2.13 Kah Jewsue uppaúmukónk8wonkan8 paswohteau, kah Jesus kuhkuhqueu en Jerusalem,
2.14 Kah naméhheau ut Temple neh magunítcheh oxinoh, & sheepsoh, kah wuskuhwhunnúnuh, kah ós8wúnukeg teauguas nummatappúog.
2.15 Kah ayig sasámatohwhittuwae pémunneohtónash, wussohwhuttáhwhoh wame wutch Temple, kah sheepsoh, kah oxinoh, kah quôúhteau wutteag88âsh neg ôs8wompácheg, kah kepúhteau tableash.
2.16 Kah wuttinnuh neh magunitcheh wuskuhwhununuh, yeush amaunumók, ahque ayim8k N8sh week anaqushaekommuk.
2.17 Kah ukkodnetuhtaénúmoh mehquontamwoh ne wussukwhosu, Nuszelum wutche keek nummáhchepuk.
2.18 Neit Jewsog namp8hamwog, kah wuttinóuh, teague kuhkinneasuonk kinnahtissimun, newaj yeush usséan.
2.19 Jesus namp8ham & wuttinnuh Paguatau8k yeu Temple, kah nishikquinogkok nutómuhkinumun.
2.20 Neit n8waog Jewsog yauuncháge kah nequtta tahshikkodtum8 yeu temple ayimunah, & woh k8nteaúun nishikkesukquait?
2.21 Qut missohhā papaume ne temple, wahogkuh
2.22 Newajeh omohkit wutche wunnuppunat, ukkodnetuhtaénúmoh mehquantamwoh yeu wuttinnonáh, kah wunnamptamwog wussukwhonk kah kutt8wonk ne Jesus an8wop.
2.23 Kah apit Jerusalem ut paumukaúuttuonganit, shadtupp8 kesukkuh, monaog 8namptamwog 8wesuonk, nâmohettit monchanatam8ongash nish ásitchish.
2.24 Qut Jesus mata wunnanouánumoh, newutche wáhheau wame wosketompuh.
2.25 Kah matta quenauwéhukk8 howan 8wauwaonónnat wosketomp, newutche wahteau uttôh âniit wosketomp.
3.1 Na m8 Pharisae wosketomp ut ussowesu Nicodemus, Jewsae ut nanáwunnuaenun.
3.2 Noh peyaónau Jesusoh nukonáeu, kah wuttinnuh, Rabbi, n8wahteómun ken kuhk8tomwehteaenin k8m Godut, newutche matta woh howan wutusséinash yeush monchánatam8ongash nish aséanish, qut noh God wetomont.
3.3 Jesus namp8huk kah wuttinnuh, Wunnamuhkut wunnamuhkut kuttinsh, kuttumma wosketomp neekit nompe, wutch waàbe matta woh naum8 wuttahs8tamóonk God.
3.4 Nicodemus wuttinnuh, uttoh woh wuttin wosketomp neekin wonk kutchisuut? sun woh nahohtôe petutteau wunnogkussit ohkasoh kah woh neetu:
3.5 Jesus nampooham, Wunnamuhkut, wunnamuhkut kuttinsh, kuttumma wosketomp wok neekit nashpe nippe & Nashauanit, matta petutteau wuttahsootamonganit God.
3.6 Noh neekit wutch weyausit, weyausuoo; kah noh neekit wutch Nashaúanittoit, noh nashauonganúoo.
3.7 Ahque monchantash ne ánun, mos wonk keneetimun wutch weábe.
3.8 Waban 8tshon tôh kod wutjishont, kah ken8tam ummishónt8waonk, qut matta k8wâun tôh wâdshont, asuh uttòh âsishont: ne wuttinniin noh neekit nashpe nashauanitt8ut.
3.9 Nicodemus namp8ham kah wuttinuh, Uttôh woh yeush eninnih?
3.10 Jesus namp8ham kah wuttinuh, ken kussantim[?]u ut Israel, kah sun yeush mat k8wahteau[8]unash.
3.11 Wunnamuhkut wunnamuhkut kuttinsh Nussimmun ne wahteauog, & n8wauwónan ne naumog, kah matta kutattumunumomw8 n8wauwaonkanun.
3.12 Unnunnóg mutaohke áhhanagish, kah mat wunnamtam8óg: toh woh kittin wunnamptamúnneau, unnunog kesukquie áhhunagish.
3.13 Kah matta howan kuhkuhquet en kesukqut, qut noh n8kit wutch kesukqut, wosketomp wunnaumonuh noh kesukqut apit.
3.14 Kah Moses neane tôshinohp ask8koh ut touohkomuk, netatupe wosketomp wunnaumonuh nein tahshinon.
3.15 N noh howan wunnamptauont matta woh awakompanau, qut woh ohtou michemohteâe pomantamoonk.
3.16 Newutche God wussaúmowomantam muttáok, newaj maguk wunnukquttegheonoh onk howan wunnamptauont matta woh awakompanau, qut woh ohtau micheme pomantamoonk.
3.17 Newutche God matta annan8nóou wunnaumonuh muttaohkit wutawakompanâe wussittúmunat muttaok; qut muttaok nashpe nagum woh wadchanumun.
3.18 Noh wanamptaúont matta awakompanáe wussúmau, qut noh matta wanamptam8g, mahche awakomp[a]nae wussúmau, newutche matta wunnamptam8 8wesuonganit wunnukquttegheónoh God.
3.19 Kah yeu awakompanae wussittumoonk, wequai peyaum8uk muttao[h]kit, kah woskeetompaog anuwontamog pohkenai, anue onk wequai, newutche wutusseongan8ash matchitash.
3.20 Newutche nish noh pasuk matcheseit, sekeneam wequai, kah matta peyaóntam8 wequai ishkont wutusseongash woh aushkont amunash.
3.21 Qut noh sampwe asit, peyau wequaiyeuut, wutusseongash woh nahtukonash ukkezteauunash ut manitt8ut.
3.22 Mahche yeu nnag, Jesus kah ukkodnetuhtaeneumoh peyaog ut ohkit Judea, kah na wuttit weechayeúmon, kah ukkutsumuh.
3.23 Kah John wonk kutchessummuau ut Enon, kishke Salim, newutche na mishippagot & peyaog kah kutchissumaog.
3.24 Newutche John asquam kupshagkinau.
3.25 Neit na chann8waonganéu8 nashaue nahwhuch John ukkodnetuhtaeneumoh, kah Jewsog, papaume pahkhettinneat.
3.26 Kah peyaonaog Johnoh, & wuttinouh, Rabbi noh weetomukqueop ut ongkouwe Jordan, nóh wauwaan, kusseh, nóh kutchessummeuau, kah wame missinninnuog uppeyaonóuh
3.27 John namp8hham kah n8wau wosketomp matta teag neemunnum8, kutamma aninnumaúut wutch kesukqut.
3.28 Kenaau k8wauwàusumw8, nussip, neen nummatta Christ, qut neen negonanóonit onk nagum.
3.29 Noh wadchanont weetauómutcheh, noh wesseentamwaen, kah waeétompait w[e]sseentamwaeneuh, nepauit & n8tauont, mocheke weekontam ukkutt8wonk wu[s]seent[a]mwaen, yeu n8weekontamm8onk newutche pashane n nih.
3.30 Nagu[m] mos mi[s]sétu, qut neen mos nano nutôhg[?]h[s]it.
3.31 Noh wag wutch waabeu, noh aneúkausu wame: noh wag ohkekontu, noh ohkeyeu8, kah kétet8hkontam ohke, noh wag kesukqut noh aneúkaúsu wame.
3.32 Kah ne nag kah n8tog, ne 8wâuon, kah matta howan attumunmoo 8wauon.
3.33 Noh attumunuk 8wauwaonk, ne kehkinneasúhkon, God wunnómwau.
3.34 Newutche noh God an8noncheh, kéket8hkontam wuttinn8waongash God: newutche God matta qúttuhwhôsuwe wuttinnumauoh Nashauanitt8.
3.35 Wut8shimau womonau wunnaumónaiinneuh, & wuttinnumauuh wame teanteaquassinnish ut wunnutcheganit.
3.36 Noh wanamptaúont wunnaumóniinneuh, mahche ohtóou micheme pomantamóonk: kah noh matta wânamptauunk wunnaumóniiñeuh, matta pish naum8 pomantamóonk: qut ummusquanitteàonk God wutappehtunkqun.
4.1 Newutche Lord wàhteunk, Pharisesog n8tamwog, Jesus nȧno ayeuau kah ukkut[su]moh kodnetuhtaénuh onk John.
4.2 Qut Jesus nagum matta kutchessum8, wabe ukkodnetúhtaénumoh.
4.3 Nukkodtum Judea, & wonk au Galile.
4.4 Kah ahchúe pannupwushau Samaria.
4.5 Neit peyau S[a]marie 8tanat ussowetamun Sychar, kishke ne ohke Jakob anúmaomp wunnaumonoh Josephoh.
4.6 Jakob 8th[à]monk ne ohteau, neit Joseph sau8maúshau, appeu wutahhamonganit, kah nequtta tashhowereú8.
4.7 Samariàe mittumwussis, peyau wutúhhupau, Jesus w[u]ttinuh, wuttattamwúhheh.
4.8 Newutche ukkodnetuhtaenúmoh óg 8tànit attô[?]og meetsúonk.
4.9 Neit Samarie muttumwossis wuttinuh, tohhen ken Jew, weéhquetumaiéan wuttattamóonk, nen Samarie mittumwossis? newutche Jewsog tohunnehheaog Samaritansoh.
4.10 Jesus wunnamp8hamau & wuttinuh, wahteauan ummàg8onk God, kah howan anukquèan, wuttattamwúhhe, ken nôh woh k8weehquetuman onk woh kittinnumunk pomantamae nippe.
4.11 Mittumwossis wuttinnuh, nussontimom matta teaug k8thupahtauo, kah wutahhamunk mô[n]ôí: uttunkoh k8tahtaúun ne pomantamwae nippe?
4.12 Ken ketaune missugken onk n8shun Jakob, anumunkqueog wutahamunk, kah 8tattamunah nagum kah wuñeechanoh, & wuñeetasúmoh.
4.13 Jesus wunnamp8hamau wuttinuh, howanyeu wadtattog nippe, pish wonk kóhkat8n.
4.14 Qut howan wuttattog nippe ne anumauog matta pish kakaúkuht8[n]8 micheme: qut nippe ne anumauog, pish apéhtunk wutahhomunk, m8sahkuhquoaneu8 en machemohtag pomantamóonk.
4.15 Mittumwussis wuttinuh, Nussantimom aninnumah yeu nippe, onk woh mat nukkóhkutt8n8, asuh matta woh nuppéyoh n8thuppóh.
4.16 Jesus wuttinuh, monchish weekom kahsuk, kah peyaush.
4.17 Mittumwossis namp8hham, & n8wau matta n8wasukoiyeu. Jesus wuttinuh, k8nomwam matta n8wasukoiyeu.
4.18 Newutche nappana tahsuog k8wasukeiip, kah noh yeuyeu wadchanadt, matta k8wahsukeien, ne kittin wunnómwôn.
4.19 Mittumwossis wuttinuh, Nussontìmom k8wóhtoush ken quoshodtumwaenin.
4.20 N8shinnónog waussummuópanneg yeu ut wadchúut, & kussimw8 Jerusalem noh óhhut missinninnúog waussummuahhettit.
4.21 Jesus wuttinuh, mittumwossis wunnamptah, ne hower paaúm8uk, neit pish mat k8wawússumómw8 wut8shimau yeu ut wadchúut, asuh mat ut Jerusalem.
4.22 Wanne k8waómw8 teaguas wàussittumóg, n8wahteómun teaguas waussittumóg, newutche, wadchanittuonk 8m88 Jewsut.
4.23 Qut hower peyaum8, kah yeuyeu ohteau, sampwe wau[s]summuwacheg, wau[ss]umaog wut8shinneuh, ut nashaúanitt8ut, kah ut wunnamúhkuteyeú8ut: newutche wut8shin natinnewhau neasénitcheh 8wówussumukqunat.
4.24 God nashauanitt88, kah neg waussumóncheg, nag wau[ss]umahettich, en nashauanitt8ut kah wunnamuhkuteyeú8ut.
4.25 Mittumwossis wuttinuh, n8wahteoh Messias peyau, noh as8wesit Christ; noh peyont pish nummishamungqun wame teanteaquassinish.
4.26 Jesus wuttinuh, nen kôn8nun, nen nagum.
4.27 Yeu an8wahettit, wunnehtuhtaenumoh peyaoh, kah monchanatamwog, ne keket8hkauun mittumwossissoh: qut matta howan unn8wóóuh teagas natinneahhaman? asuh tohwutch kéket8hkauadt?
4.28 Neit mittumwossis nukkonau nippe ohkúhquoh, & au 8tanat, unnau wosketompuh,
4.29 Peyunk, kuhkinne8k wosketomp, noh ôsit wame nish aséanish, sunnummatta yeuoh Christ?
4.30 Neit nag sohhamwog wutch 8tanat, & uppeyaonóuh.
4.31 Ne n8che, ukkodnehtúhtaenúmoh nanampassumuk, n8waog, Nussantimomun metsish.
4.32 Qut wuttinuh, n[u]tahtoh meetsuónk, nummeechinat, ne matta wahteauóg.
4.33 Newajeh ukkodnetuhtaenumoh unnuthettit, Howan uppaudtaosuhhoh ne woh mechimuk?
4.34 Jesus wutinuh, Nummeetsuonk, ussénat wuttinantamm8onk noh ann8sit, & kesteaunat wutannakausuonk.
4.35 Sunnummatta kussúumw8, yauunneàhettit nepauzsaog neit képenumwahettin, Kusseh kuttinnúnumw8, tahshinum8k kuskesuk88ash kah kuhkinneam8k ohteuhkonash, newutche pagodche wompiyeuash en kepenumunat.
4.36 Kah noh kepenuk, attumunum onkquatunk kah mohmóunum meechummúonk wutche micheme pomantam8onganit, nah neeswe noh ahkehteadt, & noh kepenuk, woh weekontamwog móae.
4.37 Kah yeu ut, ne unn8waonk wunnamúhkuteyeú8, pasuk ohkehteau, & onkatuk kepenum.
4.38 Kutann8nunnumw8 en kepenumunat uttoh mat adt anakauséógkup, kah kenaau kuppétutteaumwoo wutanakausuongan8ut.
4.39 Kah monaog Samaritansog ne 8tanit, 8namptauóuh, wutche wuttinn8waonk mittumwossis noh waúwadt, nuttugqun wame teanteagquahsinish nish aséanish.
4.40 Neit Samaritansog paaonahettit, wunnampassumóuh, 8weetomónat, & na wutappen neesequinne.
4.41 Kah m8naog wonk 8namptauóuh, newutche nehenwonche wuttinn8waonk.
4.42 Kah unnâog mittumwossissoh; Yeuyeu n8namptamumun, matta newutche kuttinn8waonk, newutche nunn8tamunnanónup neenawun, kah n8wahtauunan yeuoh wunnamuhkut wadchanumwaénin muttaok.
4.43 Mahche neesequinukok, na 8mun, kah au Galile.
4.44 Newutche Jesus nagum wauwau, nohtompeantog matta ahtóou quttianumoonk nehenwonch wutohkit.
4.45 Neit paont Galile, Galileansog wutattumunóuh naumohettit wame nish asecheh ut Jerusalem ut mishadtupp8onganit newutche nag wonk aupanneg mishadtupp8onganit.
4.46 Neit Jesus wonk peyau ut Cana ut Galile, uttôh adt winéhteap nippe. Kah na mo howan nananuaenin, wunnaumónuh mahchinaoh ut Capernaum.
4.47 N8tog Jesus wutch sohham Judea, en Galile, uppeyaônuh, & wunnanompassumoh, woh w8mussu, & woh neetskeheau wunnaumon[u]h, newutche kodtóue nupp8.
4.48 Neit Jesus wuttinuh, Matta naumó8g kuhkinneasuongash, & monchanata m8ongash matta k8namptam8m8.
4.49 Nananuaenin wuttinuh, Nussontīmom, peyaush nunnaumonash na nuppoókup.
4.50 Jesus wuttinuh, Monchish kenaumon pomantam, & woskeetomp wunnamptam ne kutto8nk anont Jesus, kah moncheu.
4.51 Kah w8mussit wuttinnumoh nogushkunk, kah wuttinuh, n8waog, kenaumon pomantam.
4.52 Neit wunnat8tomaúwoh hower toh utt8che n8che s8kussunit, & wuttinóuh, wunnonkou mahche puhshaquadt, wesaushaonk wutàmaéihtauh.
4.53 Neit wut8shin wahteoun ne nan hower, Jesus adt unno[h]mp, Kenaumon pomantam: kah nagum wunnamptam & wame week.
4.54 Onk yeu nahohtoeu monchanatam, onk, Jesus asit, waik Judea en Galile.
5.1 Mache yeu nag, mô Jewsue mishadtupp8onk, kah Jesus kuhkukqueu en Jerusalem.
5.2 Na ut Jerusalem, kishke shipsog ahhut kodtauwompásimuk, nips, ussowetamun Hebrewe unnontoowaonganit Bethesda, napanna tahshinnú8ash wah wutch petutteamukish
5.3 Nanan wusseepsinneau, monacheg n8chumwesitcheg, pogkennumwog kehkechwhutcheg, seaoskesuog, askúhhumwog wogkouem8uk nippe.
5.4 Newutche Ange w8mussu utt8cheyeu8ut en nipsut, & momóntunnum nippe: neit wuttinniin howan, mahche wogkouem8uk nippe, negonne tauóhpit, neetskéheau uttôh aneadt.
5.5 Kah wosketomp na wutappeu n8chumwésu nishshwinchage nabo nishshwosuk kodtumwae.
5.6 Jesus nauont seepsinwoh, & wahteunk ne wussepe unninneon, wuttinuh, woh keneetskehit.
5.7 N8chumwesu wunnamp8hamaúoh, Nussontimom, wanne howan, nippe wogkouém8uk, nuppónuk8h nipsu[t], qut paôôn, onkatok touôhpeu negonne onk neen.
5.8 Jesus wuttinuh, Ompkish, tahshinush kutapin, & pomushaush,
5.9 Kah teanuk wosketomp neetskéheau, kah tahshinum wutappi[n]h, & pomushau, & ne kesukkok sabboth.
5.10 Newutche Jewsog wuttinouh neh neetskéhetcheh, Yeu saboth-day, matta wunnegenninnn8 kukkinnúnnumunat katappinh,
5.11 Wunnamp8hamau n nah, Noh neetskehikque, nnoh nuttinuk tohshinush kutappei[n]h kah pomushaush.
5.12 Neit wunnat8tumauuh, Howan noh anukquean Tahshinush kuttapinh, & pomushaush.
5.13 Kah noh neetskéheont matta waushau8: newutche Jesus, amaeu wutch madtaanukeg ne wutapinneau:
5.14 Ompetak Jesus wunnamheuh ut temple kah wuttinuh, Kusseh, keneetskéhet, ahque wonk matchesish, ishkont ohqunneunkquok, kuppeyaónuk.
5.15 Wosketomp amaeu, kah unn[a]u Jewsoh, Jesus noh neetskéhit.
5.16 Kah newajeh Jewsog kodwoskeheahettit Jesusoh, & kodnushóuh, newutche yeush wutussenash saboth-dayeu.
5.17 Qut Jesus wunnamp8hamaúoh, Noosh yeu uppaudatanakausin, kah nutan[a]kaus.
5.18 Newajeh Jewsog nanau kodtinneanahettit, matta webe newutche uppóqunnumun Saboth, qut wonk n8wau God 8shoh, tatuppéheont wohhogkuh Goduk.
5.19 Neit Jesus namp8ham, & wuttinuh, Wunnàmuhkut, wunnamhkut kuttinnunnumw8, wunnaumóniin matta woh teag chippe ussu, qut uttôh nag wutt8shin wutussen, newutche uttôh asit, ne wonk wutussen wunnaumóniin.
5.20 Newutche wut8shin womonau wunnaumóniinneuh, kah kuhk8tomauau wame teanteagquassinish nish nagum asécheh: kah pish ukkuhk8tomauoh môgagish usseongash onk yeush, onk woh kummonchauatàmw8.
5.21 Newutche neane wut8shimau tahshinont nupwoh, kah ukketéahoh, netatupe wunnaumóniin ketéaheon howaneh anantogeh
5.22 Newutche wutooshimau matta howaneh wussumauou: qut aninnumaúau wame wussittum8ongash wunnaumóniinneuh.
5.23 Onk woh wame missinninuog quttianumàog wunnaumóniinneuh neane quttianum[a]hettit wut8shinneuh. Noh mat quttianumunk wunnaumóniinneuh, matta quttianumauou wut8shinneuh, noh neh an8nont.
5.24 Wunnamuhkut, wunnamuhkut kuttinnunnumwoo, Noh n8tog nuttinn8waonk, kah wunnamptaúont noh an8nukqueàneh, ahtau machemóhtag pomantam8nk, & matta petuttauou awakompanaeu wussittum8onganut: qut paumukom nupp8onk en pomantam8onganit.
5.25 Wunnamuhkut, wunnamuhkut kuttinnunumw8, Hower peyaum8, & yeuyeu ohtag, nupp8og n8tamwéhettit 8wadtauatongqussuonk wunnaumonuh God, kah nag n8togig pomantamwog.
5.26 Newutche neáne wut8shimau appehtunkqut pomantamóonk, netatupe aninnummauau wuñaumónuh wutapehtunkqunat pomantamóonk.
5.27 Kah aninnumauau menuhkesuonk ussénat wuss[i]ttum[ó]onk, newutche noh wosketomp wunnaumónuh.
5.28 Ahque yeu monchanatam8k, newutche hower peyaum8, n8tauwahettit wuttauatongqussuonk, wame neg wenóhkeet apitcheg.
5.29 Kah nag pish sohhamwog, neg wanusséçheg en omohkenat en pomantam8onganit: kah neg matchesitcheg omohkenat en auwohkompanaonganit.
5.30 Matta woh nutchippen[e]ú teag: neane n8tam, nuttinne wussittumun: kah n8situmóonk sampoi, newutche matta nunnatinneahham8 nehenwonche nuttinantamóonk, qut wuttinnantam8onk n8sh noh an8nukqueh.
5.31 Waúwaónog nuhhog, n8wauwaonk matta, wunnamuhkutéen8.
5.32 Noh onkatuk wauwaónukqueh, kah n8wahteoh, newauwaonk wauwaónuqueh wunnamuhkuteu8.
5.33 Kuann8nómw8 John, & wauwau wanumuhkuteyeú8k.
5.34 Qut matta nutattamunum8h 8wauwaonk wosketomp, qut yeush an8waunish, woh k8ch wadchanitteaneau.
5.35 Noh chikkohsumwae, kah sohsumwae wequai, & k8weekontamunne[a]u ohgúhsu, weekontamúnat ut wequaiyeumut.
5.36 Qut neen numm8chekóhtóh wauwaonk, onk 8wauwaonk John: newutche anakausuonkash Wut8shimau aninnumaiitcheh pakodjteaúnn[a]t, nish anakausuongash aseanish, n8w[a]uwaónukqunash, wut8shimau nutann8nuk.
5.37 Kah wut8shimau nehenwonche nagum an8nukqueh, n8wauónuk, matta ken8t[a]m8mw8 nish noh utt8che 8wadtaúatongqussuonk, assuh matta kenaum8mw8 wuttinnissuonk.
5.38 Kah matta kut[a]htáómw8 wuttinn8wáonk kutappehtunkqunnáoont newutche àn8noncheh, matta k8namptauau.
5.39 Natinnekóntam8k wussukwhonganash, newutche ne ut kuttenantamw8 kutahtomw8 micheme pomantamóonk, & neg wauwaaúsitcheg.
5.40 Kah matta kuppeyaaus8mw8, onk woh kutahtómw8 micheme pomantamóonk.
5.41 Matta nutattumunnumóh quttianumoonk wutch wosketompáut.
5.42 Qut k8wahenumw8, matta kutappéhtunk8mw8 k8womonaong[a]n8 God.
5.43 Nuppeyam ut 8wesuonganit N8sh, qut matta kutattumuneumw8, onkatuk peyont ut nehenwonche 8wesuonganit, noh woh kutattumunau.
5.44 Uttoh woh kuttin wuñamptamuneau, attummunumahettéog quttianittuonk? qut matta natinnehamoog quttianittuonk ne webe wam8uk Godut.
5.45 Ahque unnnanatam8k, kutushpunaumunumw8 ut anaquabit wut8shimau: noh pasuk aspanómukqueog, noh Moses, noh pabuhtanumóg.
5.46 Newutche wunnamptauógus Moses, woh k8namptiimw8: newutche n8sukkúhhuk.
5.47 Qut matta wunnamptam8óg 8sukkuhwongash, uttoh woh kuttin wunnamptamunneau nukutt8wongash.
6.1 Mahche y[e]ush nnag, Jesus qushkodteau Galilee kehtoh, ne Tiberias kehtoh.
6.2 Kah muttaan[u]keg wutasukauouh, newutche naumwog monchanatam8ongash nish asitcheh naut machinanutcheh.
6.3 Kah Jesus kuhkuhqueu wadchuut, kah nawuttit weetapemon ukkodnetuhtaúnúmoh.
6.4 Kah paumuhkòadtuonk Jewsue mishadtup8onk paswohteau.
6.5 Jesus aspunuk waskesukquash, & naau m8chequshao[h] peyaónukquoh, unnau Phillipoh, uttoh wonk8ttattaonan petukqu[n]neg onk woh yeug meetsùog.
6.6 Qut yeu 8che n8won ukqutchhéaonk, newutche nagum 8wahteauun tôh woh asit.
6.7 Phillip wunnamp8hamauoh: Neesit pasuk8 omskot ahhunóatik petukqunneg, matta wamuttinno wutche nnag, onk woh nishnoh pasuk ohgúhse neemunnum.
6.8 Pasukoo ukkodnetuhtaeneumoh, Andrew weematoh Simon Peter, wuttinuh,
6.9 Yeu wuskén wutappen, napanna tahshahtóou barlie petukquneganash, & neesuog namohsemésog: qut toh hen yeush n nag wutche m8nacheg?
6.10 Kah Jesus n8wau, nummatappéhúk wosketompaog, & mishashkehtuai ne ohke, neit wosketompaog num̃atappúog, ogkemonaóont papaume napanna tahshit muttannonganog kussúog.
6.11 Kah Jesus neemunnum petukqunegash, onk mahche tabuttantunk, wutchadchapenúmmaon ukkodnetuhtaénumoh, & kodnetuhtaenúog nah nummatapinitcheh, ne wonk yane namóhsemésog, ne an8hque kodtantamwéhhettit.
6.12 Kah wamep8hettit, unnau ukkodnetuhtaénúmoh, Móenum8k sequtteunganash nish ashquehteámukquish, onk woh matteag wannéhteaóuun.
6.13 Yeuwutche mohmóunumúneau & numwámeechuméhteáog nabo neesinash man8tash, wutche ussquéhteungash napanna tahshinash barlie petukqunnegash, nish anuushunkish wutche nag meechukeg.
6.14 Neit yeug wosketompáog, naumohettit monchanatam8onk ne asit Jesus, n8waog, wunnamúhkut yeuoh nôh quóshodtumwáenin woh paont yeu muttaohket.
6.15 Newutch Jesus wahteunk nag woh peyaog, kah chekée neemunóuh, ukkéhtass8tamukkonaóōt, monchu wonk wadchúut nusseu
6.16 Wânonkk88k ukkodnetuhtaénúmoh w8mussúoh en kehtahhannet.
6.17 Kah p8suog kuht8nogqut, kah qushkodteahhamwog kehtoh en nogqueu Capernaum: kah neit pohkenái, & Jesus asq uppeyaónuh.
6.18 Kah kehtoh mogkóntukk8, newutche mishehtahshin.
6.19 Neit pâdhamohettit, neesneechag nabo napanna, asuh nishwinchag furlongs, nauaog Jesusoh pomushau kehtahhanit, & pas8sukkom kuht8nog, kah wabesuog.
6.20 Qut wuttinuh, Neen, ahque wabesek.
6.21 Neit 8wekontamwe attumunóuh en kuht8nogqut, & teanuk kuht8nog kobpohsheau uttoh âshunk.
6.22 Na nompuk, missinninnaog neepauutcheg ogkomut kehtahhannit, matta naumóog onkatuk mush8n qut ne wepe wunnetuhtaénúmog pósinit, kah Jesus matta weechaúoou ukkodnehtuhtaenumon ut umish8nut, qut ukkodnehtuhtaenumoh nussé monchéog.
6.23 Que onkatogish mushoonash wutjishaash Tiberias, kishke neadt meechhetteup petukqunneg mahche Lord tabattantuk.
6.24 Newutche missinninnuog naumohettit Jesus matta ne wutappein, asuh mat wunnetuhtaenumoh, nag wonk kuht8nogwóhhamwog, & peyaog Capernaum, natinneawho[n] Jesus.
6.25 Kah námeheahettit ogkomae kehtahhannet, wuttinóuh Rabbi, aquompak yeu kuppeyonas?
6.26 Jesus wunnamp8hamauoh wuttinnuh, Wunnamuhkut wunnamuhkut kuttinnonnumw8, Kenatinneáhimw8, matta newutche kenaumw8 monchanatam8ongash, qut newutche kummeechimwop petukqunnegash kah k8wámepumwop.
6.27 Ahque anakausuweehtam8k mahtshàe meetsúonk, qut ne meech machemóhtag micheme pomantam8onganit, ne wosketomp wunnaumonuh ánumungqueog, newutche Wutt8shimau God káhkinneasúkauwomp.
6.28 Neit wuttinóu, Toh woh nutussénan, onk woh nutussémun wutanaka[ú]suongash God?
6.29 Jesus wunnamp8hamauoh, & wuttinuh Yeu wutanakausuonk God, woh k8namptaúau neh anoónoncheh.
6.30 Newajeh unnáhettit, Neit teagua kuhkinneasuonk kenáhtitteam, onk woh naúmunnan, & woh k8namptauunnumun? toh kutussen?
6.31 N8shunnónog meechupanneg manna ut touohkomuk, neane wussukwhosu, wuttinnumauh petukqunneg wutch kesukqut.
6.32 Neit Jesus wuttinuh, Wunnamuhkut, wunnamuhkut kuttinnonnumw8, Moses ne petukqunneg matta kuttinnumunkk8unneau wutch kesukqut, qut n8sh kuttinumunkou wunnamuhkut petukqunneg wutch kesukqut.
6.33 Newutche uppetukqunneg God, noh nooket wutch kesukqut, kah mag8 pomantamoonk ut muttaohket.
6.34 Neit wuttinouh, Nussantimom, micheme aninnumaiinnean yeu petukqunneg.
6.35 Kah Jesus wuttinuh, Neen pomantamoe petukqunneg, noh payeôôsit matta pish kâkodtupp8, & noh wanamptiit matta kákóhkutt8n8.
6.36 Qut kuttinnumwop, kenaau wonk kenáimw8, & matta koonamptiyeúmw8.
6.37 Wame neh anumiitcheh N8sh, pish nuppeyánukquog, & noh peyaaúsit, matta nuppogkénóh.
6.38 Newutch n8ch n8kem kesukqut, ussenat matta nehenwonche nuttenanatam8onk, qut wuttinnanatam8onk noh an8sit.
6.39 Kah yeu wuttenanatam8onk wut8shimau noh an8nukqueh, neh wame anumaiitcheh, matta pasuk n8wanheóh, qut woh wonk nutomohkinóog majish ne kesukok.
6.40 Kah yeu wuttinnanatam8onk noh an8nukqueh, nish noh pasuk nauont wunnaumóniinneuh, kah wuñamptauont, woh ahtóou micheme pomantamóonk, kah pish wonk nutómohkin majish ne kesukok.
6.41 Neit Jewsog umm8h m8squenóuh, newutch n8wup, nen petukquñeg waj nookem kesukqut.
6.42 Kah n8waog, sunyeuoh matta Jesus w[u]nnaumonuh Joseph, 8shoh kah ohkasoh n8wáhéounónog? uttoh waj n8wadt n8kem wutch kesukqut?
6.43 Newutche Jesus namp8huk, kah wuttinuh, ahque m8hk8sk8agk kenugke kenaau
6.44 Matta howan woh nuppéyaónuk8h, qut neit wut8shimau, noh an8nukqueh, paudtontónchimont, kah pish wonk nutómohkin majish ne kesukok.
6.45 Wussokwhôsu ut quoshodtumwaénuut, kah God pish ukkuhk8tomau wame, newutche nish noh pasuk noh n8tog, kah nahtúhtonk wutch wut8shinneuh nuppeyaónuk.
6.46 Matta howan wunnanauóh wut8shinneuh, qut webe noh wajeh ayeúut Godut, noh nau wut8shinneuh.
6.47 Wunnamuhkut wunnamuhkut kuītinonnumw8 noh wanamptiit óhtau micheme pomantamóonk.
6.48 Nen pomantamóe petukqunneg.
6.49 K8shuóog meech8panneg Manna ut touohkomuk kah nag nupp8k.
6.50 Yeu petukqunneg, waj n8kem8uk kesukqut: onk wosketomp woh meetsu, kah woh matta nupp8.
6.51 Neen pomantamwáe petukqunneg, waj n8keg kesukqut: howan meechuk yeu petukqunneg, pish micheme pomantam; kah petukqunneg ne woh magou, n8weyaus, ne woh magou wutch uppomantamóonk muttâok.
6.52 Newutch Jewsog ken8nittúog, n8wáog, uttoh woh yeuoh kittinaninnumunkqunan 8weyaus meechinat.
6.53 Neit Jesus wuttinuh, wunnamuhkut wunnamuhkut, kuttinnonnumw8, matta meechúóg 8weyaus wunnaumonuh wosketomp, kah wuttattum[ó]g 8sqheonk, wanne pomantamóonk kutappéhtunk8m8.
6.54 Noh meechik n8weyaus, kah wuttattog n8sqhéonk, ahtóou micheme pomantamóonk kah pish nutomohkin majish ne kesukok.
6.55 Newutche n8weyaus wunnamuhkut meetsuonk, kah n8sqheonk wunnamuhkut wuttattamóonk.
6.56 Noh meechik n8weyaus, kah wadtattog n8sqheonk, nutappéhtunk, kah nutappehtau
6.57 Neánann8nit pomantamwáe wut8shimau: kah nuñashpe pomantam wut8shimau, netatupe noh m8hhukquee, pish nunnashpeu pomantamómuk.
6.58 Yeu petukqúnunk n8kém8uk wutch kesukqut: matta neane k8shuóg meechhetteup manna, kah nag nupp8k, noh yeu meechik petukqunneg pish micheme pomantam.
6.59 Yeush wussinneash ut móyeakommukqut kohk8tómúhteadt ut Capernaum.
6.60 Newutche m8náoh ukkodnetuhtaénumoh, yeu n8tâmohettit, n8waog, Yeu siógkeyeuonk, howan woh wunn8tamun.
6.61 Jesus wahteunk ut wuhhogkat, ukkodnetuhtaénúmoh m8hm8squeuttamunneau nah wuttinuh, Yeu k8taméhukqunneau?
6.62 Tohwoh naumóg wunnaumónuh wosketomp, kukkuhqueu en noh ápeup negonáeu?
6.63 Noh Nashaúanit pomantamwáhtunk, weyaus matta tohhen wunnénehhuwómunoh: kutt8wongash nish ánunógish, nish nashauanittu8óm8ash, kah pomantamoom8ash.
6.64 Qut nahwhutche kenaau matta koonamptam8mw8, newutche Jesus waheau waj kutchishík, matta wanamptamunégeh, kah howáne pish wánass8mukqut.
6.65 Kah n8wau Newajeh enunnóg, matta howan woh nuppeyog8h, qut aninumaúut wutch n8shit.
6.66 Neit n8che monaoh ukodnetuhtaénumoh qushkéoh, kah matta wonk ma 8weechóg8oh.
6.67 Neit Jesus unnau nabo neesuunutcheh, Kenaau wonk kukqushkemw8?
6.68 Neit Simon Peter wunnamp8hamau, Nussantimomun howan woh paâónogut? ken kutahtoh micheme pomantamwae kutt8wongash.
6.69 Kah n8namptamun, kah nuppahteanuttamunnan, ken noh Christ, wunnaumonuh pomantamwae God.
6.70 Jesus wunnamp8hamauoh, Sunnummatta Neen kuppepénauwunn8m8us nabo neeswe, & kenaau pasuk Mattanit.
6.71 Wussin papaume Judasoh Iskariotoh, wunnaumonuh Simon: newutche noh woh wônass8mont, noh weetshau nabo nees8wutcheg.
7.1 Yeush mahche nnag, Jesus pomushau Galile, newutche matta woh pomushauau ut Jury, newutche Jewsog ukkodnushóuh.
7.2 Kah Jewsog wunnepéekommukquéhtue, mishadtupp8onk paswohteau.
7.3 Newutche weematuh unnukqut, Amaish yeu wutçheu, âush Judea, onk woh kukkodnetuhtaénummog naumwog kutanakausuongash nish aséanish.
7.4 Newutche wanne howan ukk[é]me ussu kodtantog pohquae wahheauunàt: yeush usséa[n], nàhteteash kuhhog ut muttaohket.
7.5 Newutche weematoh matta wunnamptunk8.
7.6 Neit Jesus wuttinuh, nutaquompiyeum asquam peyaumun8h: qut kenaau kutaquompiyeum8, nagwutteae woshwohteau.
7.7 Muttàok matta woh kutjishanumukkou qut neen nutjishanumukqun, newutche n8waúwaóntamun, wutanakausuongash matchitash.
7.8 Kuhkúhquegk yeu en mishadtuppuonganit, newutche nutaquompiyeum asquam pakodche peyaumun8h.
7.9 Yeush kutt8wongash ànont, ash ôappu Galile.
7.10 Qut weematoh kóhkukquénit, neit nagum wonk kuhkúhqueu en mishadtupp8onganit, matta pohquàeu, qut neáne kemeu.
7.11 Neit Jewsog wunnatinneawhôuh ut mishadtuppuonganit, & n8wáog uttiyeuwoh
7.12 Kah m8cheke m8m8squeyeuonk, kenugke missinninnútu papaume nagum, newutche nawhutche n8wàog noh wunneetou, onkatogig n8waog matta, qut as8kekomau missinninnuh.
7.13 Qut wanne howan, pohquàeu ayeuuhkonau newutche wabesuóunáonk Jewsog.
7.14 Neit nanashaúe mishadtupp8onk, Jesus kuhkúhqueu en Templeut, kah kuhk8tomwéhteau.
7.15 Kah Jewsog monchanatamwog n8wáog uttòh wuttin wahheaúun netúhtaúonk, matta kuhk8tomauóun.
7.16 Jesus wunnamp8hamaúoh, & n8wau, Nukkuhk8tomuhteaonk matta nuttaihe, qut n[ô]h an8sit.
7.17 Howan asit wuttinânatam8onk, pish wáhteau kuhk8tomwéhteáonk, uttoh en 8m88 Godut, asuh uttoh nuttin chipinin.
7.18 Noh chapenit unn8wàonk, natinneham nehenwonche sohsumóonk, qut noh natiñeohhog wussohsumóonk néh an8noncheh noh wunnamuhkuteyeú8, kah wanne pannéusseonk appetunkou.
7.19 Sunnummatta Moses kittinnumunk8m8us naumatúonk, kah matta howan kenaau nanawéhteaou naumatúonk? tohwutch kodnushéóg?
7.20 Missinninnuog wunnamp8hamauóuh, Kutapéhtunk mattannit, howan kukkodnushuk?
7.21 Jesus namp8huk & wuttinuh nahog, Pasuk nutussen usseonk, kah wame kummonchanatamumw8.
7.22 Newajeh Moses aninnumunkqueógkup quoshqusaúsuonk (matta newutche wutch 8m88 Moses qut wutch wut8shinneunk) & kenaau sabothdayeu quoshqusômw8 wosketomp.
7.23 Wosketomp attumunuk quoshqusaúsuonk saboth-dayeu, Moses w[u]ttinnaumattuonk matta woh pohqunnum8un, kummusquánammimw8, newutche wosketomp nuppapakódche keteáheomp saboth-dayeu.
7.24 Ahque wussittumok neanogqunneungquoh, qut sampwe wussittum8ongash wussittum8k.
7.25 Neit nawhutch apitcheg Jerusalem n8waog, Sunummátta yeuoh nag kodnusháhetticheh?
7.26 Qut kusseh, uppiúhsukeh yin, & matta toh wuttinóuh, Nanánuwaog sun pahke 8wahteauunneau yeuoh Christ?
7.27 Qut yeuoh k8wahéoun toh wâdchiyeúut, qut peyont Christ matta howan 8wahteauôuun uttôh wag.
7.28 Neit Jesus mishônt8wau ut temple kohk8tomúhteadt, n8wau, K8waheumw8, kah k8wahteoúunneau ne wádchíeh, kah neen nummatta nutchippeneúh nuppeyàonk, qut noh an8sit wunnamúhkuteyeu8, noh matta wahhéaóg.
7.29 Qut neen n8wáeh, newutche noh n8mun, kah noh nutann8nuk.
7.30 Neit ukkod tohqunóuh, qut matta howan wuttóhqunoh, newutche wuthowerum asq peyaúmun8h.
7.31 Kah m8naog missinninnúog 8namptauôuh, kah n8wáog, Christ peyont, woh m8cheke usseu monchanatam8ongash onk yeush, yeu wosketomp ásecheh?
7.32 Pharisesog n8tamwog missinninnuog weogquttumwog neônagish pâpaume nagum, kah Pharisesog bah negonne sephausuenúog ann8náog aninnohsuénuh wuttohqunônáoont.
7.33 Neit Jesus wuttinnuh n[ù]hhog pasweése k8weetómunnumw8 neit nuttom noh an8nukqueomp.
7.34 Pish kenàtinneáhimw8, kah matta pish kenamhúmw8, kah uttoh àpeh matta woh kuppeyâoneau.
7.35 Neit Jewsog hettúog, Tunnoh woh au, woh mo kenamheoun? woh au nnah nanwayinitcheh kenugke Greeksog? kah woh kuhk8tomauau Gentilsoh.
7.36 Toh yeu unn8waonganú8, an8wadt, Pish kenatinneahimw8 kah matta pish kenam[n]úmw8? kah uttoh ápeh matta woh kuppeyaóneau?
7.37 Majish kah ne móhsag misadtupóe kesukodtut, Jesus neepau kah mishont8wau, kah n8wau, Howan k[ô]hkutt8g peyaau[a]tch, kah wuttattaj.
7.38 Noh wanamptiit, wussuhkwhonk ne an8wóm8uk, wutch wunn[o]gkussit pish wutitchuwan pomantamoe sepupogquash.
7.39 Qut yeu wunnashpeyin Nashauanitt[ò], nag yeuh wanamptauoncheg pish wutattamunóuh, newutche asq. Nashauanitt[ó]unn8h, newutche Jesus asquam sohsumwâheau.
7.40 Newutche monaog missinninnúog n8tamwehettit yeu n8wáonk, n8waog, Wunnamuhkut yeuoh noh Nohtompeantog.
7.41 Onkatogig n8waog, Yeuoh noh Christ, qut nahwhutche n8waog, Sun woh Christ 8m Galile.
7.42 Sunummatta unn8wómounnóus wussukwhonk Christ w8m wunneechânit David, kah wutch 8tanat Bethlem, uttoh David ayeup?
7.43 Neit chachaúbewaonganú8 ut missininnutu, newutche nagum.
7.44 Kah nawhutche ukkodtohqunóuh, qut matta howan ummussunuh.
7.45 Neit peyaog aninnohsuenuog, negonne sephausuenuut & Pharisesut? & wuttinóuh, Tohwhutch mat pás8wôóg.
7.46 Aninnohsuenúog wunnamp8hamauóuh, Matta howan wussáein yeuoh neáhenn8wadt.
7.47 Neit Pharisesog wunnamp8hamauóuh Kenaau wonk kutas8komutteamw8?
7.48 Sun nanánuwaog asuh Pharisesog howan 8namptauouh?
7.49 Qut yeug missinninnúog, matta wahteauógig naumatúonk, matt[a]numitcheg.
7.50 Nicodemus nah wuttinoh, (noh páôônont Jesusoh nukonaeu, neh weetáin pasuk)
7.51 Nuttiñaumatuonkanun sun woh howan 8sittumun asq na n8tam8gkup, asuh wahteunk toh asémuk?
7.52 Nag wunnamp8hamauóuh, kah wuttinouh, Ken wonk Ukgalilean? Natinneahtash kah kuhkinneash, newutche wutch Galile wanne wuttit waapéin quoshodtumwaenin.
7.53 Kah nishnoh wosketomp au nehenwonche weekit.
8.1 Jesus au wadchuut Olives.
8.2 Kah nompoáeu wonk peyau ut temple, kah wame missiñinnúog uppeyaunóuh, kah nummattappu: & ukkuhk8tomauuh.
8.3 Kah Scribsog & Pharisesog uppaudtauouh mittumwossissoh wunnamheoun manusquoôsuoh, kah nôe ponàhettit,
8.4 Wuttinóuh, Nussontimom, yeuoh mittumwossis naméheau manusquâausu, ne àsit
8.5 Kah Moses ut naúmatuonganit, nuttukqunnónup, yeug qussukquannéhtahwhonach, qut ken to[h] kussim?
8.6 Yeu 8che unneau ukqutchheaonganou, woh wuttitaspunnanónanut, Qut Jesus nawôsikómpau, & wuttinwhúntch wussukham88 ohke, onatuh mo n8tauonk.
8.7 Kah nagwutteáadt8tomauàhettit, ompanàeu, kah wuttinnuh, Noh matta wómatcheseonganeg kenugke kenaau, noh negonne qussukquaneht[a]hwhoch.
8.8 Kah wonk nawósikompau, kah wussukhom ohke.
8.9 Kah neg n8togig, nehenwonche wahteauhettit matcheseongan8, ut wuttahuwout, nanáse sohhamwog wutche kutchéiit, noh pajeh noh maumachish, kah Jesus nussé nukkonau, kah mittumwossis nôeu neepóu.
8.10 Jesus ompanáit, kah wepe naûont mittumwossoh, wuttinuh, mittumwossis uttiyeug kodaspunuhteácheg? matta howan k8sumuk8h?
8.11 N8wau, matta howan Nussontimom, Kah Jesus wuttinuh, onk matta neen k8sumun8h, Monchish, & wonk matcheséhkon.
8.12 Neit Jesus wonk ukkinn8nuh nahog, n8wau Neen 8weequai8m muttaok, noh asukiit, noh matta pish pomushauou pohkenaiyeuut, qut pish ohtóou 8weequái8m pomantamoonk.
8.13 Newajeh Pharisesog unnâhettit, K8wauwôon kuhhog, k8wauwáōk matta sampwáun8h.
8.14 Jesus wunnamp8hamauuh, wuttinuh, Tohkonógque n8wauwaónon nuhhog qut n8wauwáonk sampoi, newutche nowateóh uttôh wómomp, kah uttôh aii: qut matta kenaau k8wa[ô]unnau uttôh womuh, kah uttôh aii.
8.15 Kittinne wussittum8mw8 neaunag weyaus, matta howan n8sumóh.
8.16 Kah ohnch wussittumon, n8sittum8onk sompoi: newutche neen matta nunnussiyeu, qut neen, & wutt8shimau noh an8nukqueh.
8.17 Wonk wussukwhôsu kuttinnaumatuongannuóut, 8wauwaongan8 neesuog sompoi.
8.18 Neen nuppasuk8h wâui nuhhog, kah wut8shimau noh an8nukqueh, n8wáuwaónuk.
8.19 Neit nag muttinóu, Uttôh wutapen K8sh? Jesus namp8huk, matta k8wahumw8 kah matta n8sh: wahhéog, kah wonk woh k8wahheaumw8 n8sh.
8.20 Yeush kutt8wongash wussineash Jesus, nompak8anekomukqut, kohk8tomwehteadt ut temple, kah matta howan wuttôhqunoh, newutche wuthowerum asq peyaumun8h,
8.21 Neit wonk Jesus wuttinuh, Nummonchem, kah pish kenatinneahimw8, kah pish kenup[u]mw8 ut kummatcheseongan8out: uttóh áiyi matta woh kuppeyôunneau.
8.22 Neit Jewsog n8waog, Sunnushau wuhhogkuh, newutche n8wau, Uttôh áiyi matta woh kuppeyôunneau.
8.23 Kah nah wuttinuh, Kenaau k8chaiimw8 wutch agwu, neen n8chai wohkumaieu: kenaau yeu wutch muttaóhket, matta neen yeu wutch muttaohket.
8.24 Newajeh unnunnóg, pish kenup[u]mw8 ut kummatcheseongan8óut: newutche matta wunnamptam8og noh neen, pish kenupmw8 ut kummatcheseongan8out.
8.25 Neit wuttinôuh, Howan ken? & Jesus wuttinuh, n noh nan án8wáomp wuske kitchissik.
8.26 Nen monatash woh án8wáonish, & woh k8sum[ū]8unkan88ash: qut noh an8u[n]kqueh wunnamuhkuteyeú8, kah nuttin nonash muttaok yeush ántamónogish.
8.27 Matta 8wohtauóuh, noh weadtimont Wut8shineuh.
8.28 Neit Jesus wuttinuh, Tahshinóg wunnaumonuh wosketomp, neit pish k8wahteaúmw8 nen nnoh, kah matta teag nutchippinneuh, qut neáne kuhk8tumaiit n8sh, nish nussinneash.
8.29 Kah noh an8nukqueh n8wetomuk, wut8shimau matta nukonuk8h, newutche nagwutteáe yeush nutussenash wuhsukkitteahukqutchish:
8.30 Yeush án8wadt kutt8wongash m8naog 8namptauouh.
8.31 Neit Jesus unnau yeuh Jewsog wanamptunkqutcheh, Nagwutteánumóg nuttinn8wáonk, neit woh kenaau nehtontaénúmog wunnamuhkut.
8.32 Kah pish k8wahheómw8 wunnomwáeyeuonk, kah wunnomwáyeuonk pish kútchippiyeuwahukqunneau.
8.33 Nag wunnamp8hamauóuh, neenawun Abraham wunneechanoh, kah matta howan nummámissunóhkonuk8mun: tohwutch n8wáan Kutchippiyeuumw8?
8.34 Jesus wunnamp8hamauoh, Wunnamuhkut wunnamuhkut kuttiuninnumw8, Howan machésit, neh wuttinnúmoh matcheséonk.
8.35 Kah wuttinnúmun matta michémappu weetuómut, qut wunnaumónain michemappu
8.36 Newutche wuñaumónain chippéáhúkqueóg, neit wunnamuhkut kutchippemw8.
8.37 N8wahteauun kenaau Abraham wunnechanóh, qut kukkod nushímw8 newutche nuttinn8wáonk matta kutappéhtunk8uneau.
8.38 Nussin ne naum weeche n8sh, & kenaau kutusséineaune naumóg weeche k8sh8wóog
8.39 Wunnamp8hamauóuh, kah wuttinóuh Abraham n8shin, Jesus wuttinuh, Kenaau Abraham wunneechanit, woh kutussémw8 wutusseongash Abraham.
8.40 Qut yeuyeu kukkodnushimw8, wosketomp ânukqueóg wunnomwayeuonk, nish n8tamánish wutch Godut, yeu matta wutusseinah Abraham.
8.41 Kutussémw8 wutusseongash k8sh8wóog, Neit wuttinnóuh matta nanweetúmun, pasuk n8shun, webe God.
8.42 Jesus wuttinuh, God wut8sheóg, woh k8womausumw8, newutche nutontsem, & n8m Godut, kah matta nutchippeneuh nuppeyáonk, qut nuttann8nuk.
8.43 Tohwhutch mat wohtamóog nuttinn8wáonk? newutche matta kuttápeneam8mw8 n8tamun wuttinn8wáonk.
8.44 Kenaau k8chét[í]mw8 mattannitt8ut, kah ummatánatam8ongash k8sh8 kutáhchuwú ussenáoash: noh nushshéhteaenú8 wutch weske kutchissik, kah matta nagwuttaápu wunnomwayeuonganit, newutche matta wunnomwayeuonk appetunkou. Unn8wadt pann8wáonk, n8wau ne wuttaihe: newutche yeuoh pann8waénin, kah wutt8shin.
8.45 Kah newutche kittinnúmw8 wunnomwáyeuonk newaj matta k8namptiyeumw8.
8.46 Howan kenaau pôhquttuk nummatcheséonk? Kah wunnomwáeeyán, tohwwutch mo wunnamptiéog.
8.47 Noh wâdtaumásit Godut, noh n8tam wuttinn8waongash God, newajeh matta kukkeihtam8óg nish, newutche mat k8tómasumw8 Godut.
8.48 Neit Jewsog wunnamp8hamaúoh kah wuttinóuh, Sunn[u]mmatta n8nomwomun ken Wussamaritane, kah kutappéhtunk mattanit?
8.49 Jesus wunnamp8hamaúoh, Matta nutappetunkou mattanit, qut nukquéhtiánum n8sh, kah kenaau kummishanánumimw8.
8.50 Kah matta nunnátinneáhamw8 nehenwonche nussohsumóonk, na pasuk noh nátinneâhog kah wâsittuk.
8.51 Wunnamuhkut wunnamuhkut kuttinnunnumw8, wosketomp nânaéihteunk nuttinn8waongash, matta pish naum8 nupp8onk.
8.52 Neit Jewsog wuttinnóuh, Yeuyeu n8wahteómun kutappéhtunk mattannit, Abraham nupp8i, kah quoshodtumwaenuog, kah ken kussim, Wosketomp nânawéhteunk nuttinn8waongash matta pish qutchéhtamo nupp8onk.
8.53 Ken sun kutánue missugken onk n8shun Abraham, n nont nápuki? kah quoshudtumwaenuog nápukog, howan tatuppéheut kuhhog?
8.54 Jesus namp8huk, Quttiánumog nuhhog, nukquttiánatán8onk mattôhhentuppapáno: noh n8sh quóhtianumit, noh an8wáog, noh Kummanitt8mun.
8.55 Qut matta k8wáheau, qut ne n8wáeh & n8waan matta n8waheoh, neit woh nuppann8waénuh, neáne kenaau. qut neen n8wàeh, nânawéhteoh wuttinn8waongash.
8.56 K8sh8 Abraham weekontamap naumun nukk[o]sukkodtum, kah wunnaumunap, & weekontamup.
8.57 Neit Jewsog wuttinóuh, Asquam napannahtahshinchage kukkodtumw[ó]hkom8h, kah kenauómus Abraham.
8.58 Jesus wuttinuh, Wunnamuhkut wunnamuhkut kuttinnonnumw8, Negonne onk Abrahamwi nutápip.
8.59 Neit neemunnumwog qussukquanash wuttogkomônaóut; qut Jesus puttogqueu, kah sóhham wutch temple, nnah uppannupwushónat, kah paumushau.
9.1 Kah Jesus paumwushadt, nâau wosketompuh, pogkenumwoh wutch wunneekineat.
9.2 Kah ukkodnetuhtaénúmoh nat8tumunk n8wao[h], Nussantimom, howan matchéseit yeuoh asuh 8chétuonguh, wajeh pogkénumwae neekit.
9.3 Jesus wunnamp8hamauoh, matta yeuoh wosketomp matchesu asuh 8chetuonguh, qut wutche wutanakausuongash God, woh wahhukqutash yeu ut.
9.4 M8che nutussem wutanakaúsuongash noh an8nukqueh, ash kesukok, nuhkon peyaum8 neit woh mo howan anakausu.
9.5 Nisohkohtei yeu muttaohket, neen n8wequáiyeu ut muttaóhket.
9.6 Yeu an8wadt, suhquoantam ohke, kah wutahtwogk[í]nnumun, kah ôômunum pogkénum woskesukquot ne tahtwogkinuk.
9.7 Kah wuttinuh, Monchish kutchissumwush Siloame nuppissepagwut (nnauwuttamun, An8tamunat.) Newajeh naont, kah kutchissumau, kah naumwáe peyau.
9.8 Newutche weetatteamunguh, kah neg negonáe nâuuhpanneg, noh mo pogkenum, n8waog, sun yeuoh matta àpeup weenshop?
9.9 Nawhutche n8wáog yeuoh, onkatogig yeuog wuttinnauoh, qut nagum n8wau, noh neen.
9.10 Newájeh unnáhettit, Tóhhunné wôshwém8 kuskesukquash?
9.11 Namp8ham kah n8wau, Wosketomp noh ahhenit Jesus, tahtwogkinnat man8nskoh, kah susséqunnum nuskesukquash, kah nuttinnuk, aush Siloamut nippissepagwut, & kutchessumush, kah nummonchem, kah nukkutchesum, kah nutattumúnnum naum8onk.
9.12 Neit nag wuttinnóuh, Uttôh yeuoh? n8wau, Tatt[a].
9.13 Uppás8óuh Pharisesut, noh papogkinukup.
9.14 Kah saboth-dayeu, tahtwogkinóp man8nskoh, wohshwunnúmauópuh wuskesukquash.
9.15 Neit wonk Pharisesog wunnat8tompauóuh, toh kittinne attumunnúmus naum8ouk: wuttinuh, Pónóp man8nskoh nuskesukqut, kah nukkutsumup kah nunnaum.
9.16 Newajeh n8wahettit Pharisesog, yeuoh wosketomp matta wutaumásu Godut, newutche matta nánawéhteaou Saboth-day, onkatogig n8wáog, Uttoh woh matcheseaen, wúttin yeush ussen monchánatam8ongash?
9.17 Wonk unnáog pogkénumwaénuh, ken toh kittin, wutche wohshwunnúmún kuskesukquash? n8wau, Noh quoshodtumwaenin.
9.18 Qut Jewsog matta wunnamptam8og pâpaúme nagum, noh uppógkenúmunas, onk attumunum naum8onk, onk n[a]én 8wéhkomónaóont 8chétuonguh noh attumúnuk naum8onk.
9.19 Kah wunnat8tomauóuh n8wáog, Yeuoh kenaumon noh an8wâog pogkenumwae neetu? toh wutch yeuyeu nag?
9.20 Oochétuonguh wunnap8hamauóuh nahog, kah n8waog N8wahte[ó]mun yeuoh nunnaumóniin; kah mo pogkenumwae neetu
9.21 Qut uttôh waj yeuyeu nag, mat n8wahteaóuunnán: asuh howan wôhshinuk woskesukquash n8wahheón, noh tápukken, nat8tumók, woh kéket8hkaunshau wuhhogkuh.
9.22 Yeush kutt8wongash wussinnin 8chétuonguh newutche qusháog Jewsog, Jewsog mahche wunn8wáog, howan samp8wadt, yeuoh Christ, pish pogkénau wutch synagog.
9.23 Newajeh n8wánit 8chétuonguh, Noh tapukeu nat8tumók.
9.24 Neit wonk weekomáog pogkenúmunutcheh, kah wuttinnóuh tabattantumau God, n8wahteómun yeuoh wosketomp matcheseaénin.
9.25 Namp8kuh n8wau, tohwuttin matchéseaénuin asuh matta, mat n8wahteaoúun, pasuk n8wahteóh, nuppogkennúmup, qut yeuyeu nunnaum.
9.26 Neit wonk wuttinnóuh, Toh kittinhúkqus? tóh wuttin wôhshinnumun kuskésukquash?
9.27 Wunnamp8hamau nahog, kummahche unnununnau,kah matta ken8tam8uneau, tohwhutch wonk kodn8tamóg? kenaau wonk noh ukkodnetuhtaénúmoh?
9.28 Neit ummatchenóuh kah n8wâog, ken neh ukkodnetuhtauwaénúmoh, q[u]t neenawun Moses ukkodnetuhtaénúmoh.
9.29 N8wahteáunnán God kôn8nont Mosesoh, qut yeuoh mat n8wahteauoúunan tòh wôdtomásit.
9.30 Wosketomp wunnamp8hamaúoh; wuttinuh Tohwutch? ne monchanatamweyeu8, ne mat k8wahteauoúunneau tôhwôdtomásit. onk ohnch wohshinum nuskesukquash.
9.31 Yeuyeu n8wahteómun, God matta n8tauóou mutcheet8oh; qut howan waussumont Goduh kah usseit wuttinánatam8onk. ne wunn8tauoh.
9.32 Náteoh weske kutchissik muttáoh asquam n8tam8un, howan 8w[ô]shwunnum wuskesukquash neh págkenúmwae néekinitche.
9.33 Yeuoh wosketomp matta wutaumáseik Godut, matta woh toh ussú.
9.34 Nah wunnamp8hamauóuh, kah wuttinóuh, Ken kuppánnuppenéet ut matcheseonganit, kah kukkuhk8tomaiimun? Kah uppogkenóuh.
9.35 Jesus n8tam nah uppogkenóneau, kah námheont, wuttinuh, K8namptau wunnaumonuh God?
9.36 Namp8ham kah n8wau, Howan noh Nussontimom, onk woh n8namptau.
9.37 Kah Jesus n8wau, Kummauhche naw, kah n|noh kéket8hkongquean.
9.38 Kah n8wau, Nummanitt8m, n8namptam, kah 8wówussúmuh.
9.39 Kah Jesus n8wau, Wutche wussittumoonk wajeh yeu péyi muttaóhkit, neg matta naum8gig woh naumwog, kah neg nágig, woh pogkénumwahéoog.
9.40 Kah nawhutch Pharisesog neh weecogqutcheh, yeush wunn8tamunáoash, kutt8wongash, kah wuttinóuh, Neenawun wonk nuppogkenumumun?
9.41 Jesus wuttinuh, Pogkenumógis, matta woh kutahtaomw8 matcheséonk: qut yeuyeu kussimw8, Nunnaúmumun; newajeh kummatcheseongan8 appetunkqueóg.
10.1 Wunnamuhkut, wunnamuhkut kuttinnonnumw8, Noh matta petutteadt squoantamut shepse-chippeneutunkanit, qut wôh toh wutt[ó]ntauadt, yeuoh komm8towaénin kah mukk8kinnuwaénin.
10.2 Qut noh petutteadt wutch squoantamut, noh nánauwunónt shepsoh.
10.3 Noh nánawúnuk squoant, 8wôshwutánumaúh, kah shepsog n8tamwog wodtauatongqussuonk, & weehkomau wutshepsumoh nashpu 8wesuonganuóut, & wussóhh8wunuh.
10.4 Kah sohh8wunont nehenwonche wutshepsumoh, wunnegónuhkaúoh, & nag wutasukauóuh; newutche wahteauog 8wadtáuatonkqussúonk.
10.5 Nag penuwóhteuh mat asúhkauó8wog, qut 8seémoteauóuh, newutch matta wahteau8og 8wadtauatonkqussúonk pen8wohteaog.
10.6 Yeu agqueneunkquok Jesus nah wuttinnon, qut nag matta 8wohtauóuh, neánont nah.
10.7 Neit Jesus wonk wuttinuh, Wunnamuhkut wunnamuhkut kuttinnonnumw8, Neen 8squoantám8 shepsoh.
10.8 Neg wame negonukíitcheg, nag komm8towáenuog, kah mukk8kinuuáenúog, qut shepsog matta wunn8tauouh.
10.9 Neen squoant, nashpe neen howan petutteadt, noh pish wádchánau, k[a]h noh pish petutteau kah sohham, kah pish namehteau [n]atapp8onk.
10.10 Komm8towaén mattah peyauou, qut woh komm8to kah nushéhteau, kah pagwohteau: Neen nuppeam, onk nag woh pomantamwog, kah woh náno m8chekóhtineau.
10.11 Neen wunneetou nanánont shipsoh, waneétuk nanawúnont shipsoh mag8wanshau shipsuh ukketeaonk.
10.12 Qut noh onkquatauut, kah matta noh nanawúnont shipsoh, noh matta wadshepsumek, nauont mukquoshimwoh paont nukkonau shipsoh & wussemo: & ummukquoshum tóhquomau, kah wusséa8hkauoh shipsoh.
10.13 Noh onkquataúut wussemo, newutche noh onkquttauou, kah matta tohhentupánumaú8 shipsoh.
10.14 Neen wunneetou nanawunont shipsoh, n8wáeh nusshepsumog, kah n8wáeh nuttaihheog.
10.15 Neane wáhit wut8shimau, ne nutinne wáheòn wut8shimau, kah nummág nukketeaonk wutch shipsog.
10.16 Kah onkatogig shipsog n8tauheh, matta yeu 8chieneau chippinnetunkane shipsut, neg wonk mos nuppás8óog, kah nag pish n8tamwog n8wadtaúatongqussúonk, kah na pish pasukqunnú8 shipseh chippinnútunk, kah pasuk88 nanawúnont shipsoh.
10.17 Newájeh womaúsit n8sh, newutche nuppónumun nukketeaonk, onk woh wonk nunueemunnumún.
10.18 Matta howan nutamaunumunk8an, qut neen nehenwonche nupponamun: nutahtoh menuhkésuonk nuppónamunat, & nutáhtoh menuhkésuonk wonk neemunnumunát, Yeu an8team8onk nutáttumúnumun wutch N8shit.
10.19 Newaj wonk penowomáag ut Jewsut, wutche yeush n8waongash.
10.20 Kah m8náog n8wáog, Appéhtunk mattannittóh, & kogkéwau, tohwaj noh kukkéihtauog?
10.21 Onkatogig n8waog, Yeush kutt8wongash matta wutahtaóunash appehtunkqut mattannitt8h, mattannit sun woh woshinum wuskesukquash pogkenum.
10.22 Kah mag8 en Godut mishadtupp8ognganú8 ut Jerusalem, kah popónaeu.
10.23 Kah Jesus pomushau ut temple, Solomon 8ch petutteaongane weetuomut.
10.24 Neit Jewsog ukquinuppe peyaonóuh, kah wuttinóuh, Toh utt8che kut[?]yim[o]i[m]un chanánatam8onk; Ken Christúean piuhsuke ussinn[a]n.
10.25 Jesus wunnamp8hamaúoh, Kuttinnunáop, kah matta k8namptam8mw8: anakausuongash nish aséanish wutch 8wesuonk n8sh, nish n8wâónukqunash.
10.26 Qut matta k8namptam8[m]w8, newutche matta kenaau nushepsumog, neánunnógup.
10.27 Nutshepsumog n8tamw[o]g n8wadtauatongqussúonk, kah nag n8wahéoog, kah nutásukongquog.
10.28 Kah nuttinnúmauóog micheme pomantamóonk, kah nag matta awakompanauóog, asuh pish howan ukkódtunuh wutch nutcheganit.
10.29 N8sh neh anúmaiitcheh, noh anue missugken onk wame, kah matta howan tapenúm8 wu[s]sohwunnónat wutch wunnutcheganit n8sh.
10.30 Neen kah N8sh nuppasuk88mun.
10.31 Neit Jewsog wonk neemumumwog qussukquanash ukqússukquontahwhónaónt.
10.32 Jesus wunnamp8hamaúoh, Monatash wunanakausuongash kenahtinnunumw8 wutch N8shut, uttiyeu waj qussukquanéhtáhwheog.
10.33 Jewsog wunnamp8hamauóuh n8wáog, Wutche wúnakaúsuonk matta kukoússukquantahwhunnómun, qut wutche blasphemàonk, kah newutche ken wosketompit, Kummanitt8team kuhhog.
10.34 Jesus wunnamp8hamaúoh, Sunummatta wussukwhoósin8h ut kittinnaúmatuōganóut, Nussip, kenaau kummânitt8mw8.
10.35 Neh ussowénont Manitt8og kah ukkutt8onk God pâóônónt, kah wussukwhonk matta woh pohqunnum8un,
10.36 Noh kittinnau neh wut8shimau waneet[u?]pânatamwaheoncheh & an8noncheh en muttaohket, Ken kupblasphemâm, newutche nussip, Neen wunnaumonuh God.
10.37 Matta usséan wutanakausuongash N8sh, ahque 8namptaiék.
10.38 Qut usséan, onch matta wunnamptiéóg, wunnamptam8k anakausuongash, onk woh k8wahtéamw8 nah k8namptâmw8, noh Wut8shimau nutapéhtunk, & nen nutap[é]htau.
10.39 Newaje wonk kodsohqunáhettit, qut p[o]hquóh[k]a[m] wutch wunnutchéganóut.
10.40 Kah wonk au ogkomuk Jordan, unnóh adt John negonne kutchessumúmop, kah na wuttapen.
10.41 Kah m8naóg uppeyaonóuh & n8waog, John matta ussúp monchanatam8onk, qut John wame ne ân8wop pâpaume yeuoh wosketomp wunnomwóm8ash.
10.42 Kah m8naog 8namptauóuh naut.
11.1 Kah wosketomp mahchinnau ussowesu Lazarus Upbethany, wut8tan Mary, kah weetuksquoh Martha.
11.2 (Noh Mary sasequnóhp Sontimau sequeonk, kah Chis[k]hamauóp wusseètash umme[e]ssunk, noh wannohtónukqusoh mahchinánit.)
11.3 Newutche weesumisoh wuttinann8nuh, n8wau, Nussontimom kuseh, noh womónat mahchinau.
11.4 Jesus ne n8tog, n8wau, Yeu mahchinnáonk matta nupp8onganún8, qut wutch quhtiánumáonk God: onk woh wunnaumonuh God neit quhtianumon.
11.5 Jesus 8womónuh Martha, kah weetah[t]u, kah Lazarus.
11.6 Newutche n8tog mahchenái, ne wunneesikqunnú[h]ko[n] ne appúp.
11.7 Neit máhche n nag, unnau ukkodnetuhtaenumoh, Wonk óntuh Judea.
11.8 Ukkodnetuhtaénumoh unnuk, Nussontimom[ū], Jesuog kukkodqussúkquanehtohúkquóg, unnádte[û]hásu, kah na wonk kutton?
11.9 Jesus wunnamp8hamaúoh, Sunummatta nabo nees howersúunu8 pasuk kesuk? howan pomushadt késuk[o]dáeu matta togkuss[i]ttassunn8, newutche naum wequai yeu ut muttaóhkut.
11.10 Qut wosketómp pomushadt nukonáeu, tohkussittassun, newutche matta ohtóeu wequai.
11.11 Yeush wussinneash, kah ne mahche nag, nâh wuttinuh, neetompaun Lazerus kouéi: qut nummonchem onk woh nutt8hkun wutche kouénat:
11.12 Neit n8wáog ukkodnetuhtaénumoh, nussantimom, kouit, pish kéteau.
11.13 Qut Jesus keket8kontam wunnupp8onk: qut nag unnàntamwog kéket8kontam wutanwôhsine kouéonk.
11.14 Neit Jesus wuttinuh noh pi[â]hsukeu, Lazerusi nupp8i.
11.15 Kah n8weekontam wutche kenaau matta na nutappéinat, onk woh k8namptamw8, qut na ontuh.
11.16 Neit Thomas, ussowésit Didamus, unnau weeche wunnetúhtuaénúh, onk na ontuh onk woh k8weeche nupp8móun.
11.17 Neit paont Jesus, wunnamheuh posekinausu weenohkeit yaauquinne mahche.
11.18 Neit Bethani kishke Jerusalem, paguodche néese mileeú8.
11.19 Kah monáog Jewsog peyâuonáog Marthahoh kah Mary, wunnádtaohhúnaóont pâpaume wunnohtónukqussuóut.
11.20 Neit Martha n8tog Jesus peyau, moncheu & wunnogskaúoh, qut Mary appu weetuômut.
11.21 Neit Martha unnau Jesusoh, nussantimom yeu appéás nuttónukqus matta woh nupp8.
11.22 Qut yeuyeu n8wáhteauun, uttôhay[u] weéhquetumauadt God, God kitti[ñ]umungqun.
11.23 Jesus wuttinuh, kenohtónukqus pish omohku wonk.
11.24 Matha wuttinuh, n8wahteóh pish ómohkeú wonk, ómohkemuk majish ne kesukok.
11.25 Jesus wuttinuh, nen omohkéonk, kah pomantamóonk, noh wanamptiit, tôhkônogque mahche nuppuk, qut pish pomantam.
11.26 Kah howan pâmontog, kah wunnamptiit, matta pash nanupp8, sun yeu k8namptamun?
11.27 Noh wuttinuh, nux nussontimom, n8wnamptam ken Christ wuñaumonuh God, noh woh paont muttaóhket.
11.28 Kah yeu án8adt monchu, kah weekomau Mary[e]oh weetáhtu kémeu, n8wau, Sontimom peyau, kah k8wékomuk.
11.29 Quénau ne n8tog teànuk neepau, kah uppeyaón[?]h.
11.30 Kah Jesus asquam petutteáou 8tánit qut ayeu noh Martha adt nog[i]skauont.
11.31 Neit Jewsog, neg weechaiyeumoncheg ut weetuômut, kah wunnátauohhóuh, nauáhettit Maryhoh, teánuk neepau onk sohham wutasukauouh, n8wáog au weenohkit nawuttit maúmuttamun.
11.32 Neit Mary paont na Jesus ayit, kah nauont, n8kshau ut wusseetut, wuttinuh, Sontimom, yeu appéás matta woh noht[ó]nukqus nupp8.
11.33 Jesus nauont maúmuttam, kah Jewsog maumuttamwog neh weechogwutcheh, mishánám8 wunnashauonganit, kah wuttamánatam.
11.34 Kah n8wau, Uttôh kupposekinóneau? Wuttinóuh, Sontimomun, peyaush, kah kuhkinneash.
11.35 Jesus máu.
11.36 Neit Jewsog n8waog, kuhkinneôk, wuttinn8h womônon.
11.37 Kah nawhutche n8wáog, Yeuoh pohquanuk wuskesukquash pogkenum, sun woh yeuoh mat usseu yeuoh mat wunnupp8unat.
11.38 Newajeh Jesus wonk mishannómwit wuhkogkut, peyau weenóhkeet, mo puppúhkotteái, kah qussuk péhtwohteau.
11.39 Jesus n8wau, Amaúnum8k qussuk, Martha weetahtu noh nápuk, wuttinuh, Sontimom, yeu ahquompak anunn8, newutch yaukesukquae nupp8.
11.40 Jesus wuttinuh, Sunummatta kuttinn8mus, wunnamptaman, woh kenaum wussohsumóonk God?
11.41 Neit amaunumwog qussuk, wutche nesépsik nupp8. Kah Jesus spunnum wuskesukquash, kah n8wau, K8sh kuttabattantamoush ken8tiyeuonk.
11.42 Kah n8wahteóh ken8tiyeuonk nagwutteáe, qut newutche missinninnúog yeu neepauutcheg, nussip, onk woh wunnamptamwog, ken kutann8n[e]h.
11.43 Kah yeu án8wadt, mishont8wau, Lazarus sohhash.
11.44 Kah noh nápuk sohham, wuñutchegash kah wusseetash kushpissuash nashpe tuppáskinongash, kah wuskesuk onkkuppunaúsu womponáginis, Jesus wuttinuh, ómpinneuk, kah monchitch.
11.45 Neit monáog Jewsog paaonóncheg Maryhoh kah nágeg Jesus ne ásit, 8namptauóuh.
11.46 Qut nawhutche monchéog en Pharisesut kah wuttinnoneau Jesus uttoh asit.
11.47 Neit negonne sephausuenúog, kah Pharisesog, moeog ken8netúonk, kah n8waog, Toh kutussémun? newutche yeuoh wosketomp usseu monatash monchanatam8ongash.
11.48 Yeuunne mukk8n[ô]ukut, wame wosketompaog woh 8nametauóuh, kah Romansog pish peyaog, kah paguataúog yeu ohke, kah nutóhtimóin.
11.49 Kah pasuk nag ussowesu Caiphas, negonne sephaúsuaenúit ne kôdtum8ug, noh wuttinuh, Matta teag k8wáhteauómw8.
11.50 Matta kenatwontam8mw8, nein tapeneungquot pasuk wosketomp woh nupp8ónau missinninnúh, onk missitcháeu wutóhtimóin mat woh onkapinnómunn8h.
11.51 Kah yeu matta wuttinnoun wuhhogkuh, qut sephausuáenuin ne kôdtum8ug: negonne missohhamup, Jesus woh nupp8wó[n]tam ne wutóhtimmóin.
11.52 Kah matta webe ne wutóhtimmóin, qut woh mohmóunnau pasuk8uneat wunnaumonuh God neh nánwyinutcheh.
11.53 Neit ne noóche ken8nittuog w[u]nnushónaóont.
11.54 Newaj Jesus matta wonk pomushog pohquaeu kenugke Jewsut: qut ne 8mun au wutohtimoneat kishke touóhkomuk; en 8tánat ussoweetamun Ephraim, kah na wunnágwutteáe appinau wechee ukkodnetuhtaénumoh.
11.55 Kah Jewse paumukaúwáonk pas8cheyeu8, kah m8naog wágig wutohtimoneat en Jerusalem, negonnae paumukaúutúonk, uppáhkhéonnaóont wuhhogkauh.
11.56 Neit natinnehwhôóg Jesusoh, kah hettúog, ne neepaúhettit temple, Toh kuttenánetamw8, matta peya8 mishadtúpp8onganit?
11.57 Qut negonne sephausuenuog, kah Pharisesog an8teám8og, howan wáheont toh ápinit, woh wuttinnónat, onk woh wutohqunóuh.
12.1 Neit Jesus nequtta tahshikquinne negonáe paumukaúatúonk, peyau Bethany, ne Lazarus aiyit, noh napukup, neh ómohkinompuh wutch [n]uppunat.
12.2 Nawuttit ayimauoneau mishadtupp8onk, kah Martha wunnanawúnnumun, qut Lazarus noh pasuk weetapémont ut tableut.
12.3 Neit Mary neemunum nequtpoundtuo sesequée pummee, spiknard, mishoadtu, kah sesequonum wusseetash Jesus, kah wutchiskhámauwoh wusseetash umméeesunk: kah wetuómut numwóhhan ne àsumungquok sequee pumme.
12.4 Neit unnau pasuk ukkodnetuhtaénúmoh, Judas Iscariot, Simon wunnaumonuh, noh woh wôsumont.
12.5 Tohwhuch yeu séquée pumme matta mag8mut, wutche nishwudt pasuk8e ompskot, kah aninnumauóun matchéku?
12.6 Yeu wussin, mat newutche tohwuttintupánumóon matchékuoh, qut [n]ewutché komm8towáenú8, kah wadchánum man8t, kah kenunnum ne noh âdtogk8k.
12.7 Neit Jesus n8wau, Ahqhúk, wutche nekesukok póosukkinimuk yeu wadchánumun.
12.8 Newutche matchéku nagwutteáe k8wechaiyeúmuk8, qut neen mat nagwutteáeu, k8weechaiyeúmunn8mw8.
12.9 Monáog Jewse missinninnuog newutche wahteaúog na wutappuonk, kah matta wutche peyau8og webe wunnauónaóont Jesus, qut woh nawôog wonk Lazarusoh, neh ómohkinonche wutch nuppunat.
12.10 Qut negonne sephausuaenuog ken8nittúog woh wunnushon[a]ont Lazarusoh wonk.
12.11 Newutche, wutche nagum monáog Jews[o]g á[m]aéog, kah wunnamptaúaog Jesus.
12.12 Na nómpunk, monaog missinninnuog neg paoncheg mishadtupp8onganit n8tamohettit Jesus peyau Jerusalem.
12.13 Neemunnumwog palme wuttuhqunash, kah sohhamwog wunnogskouóuh, kah mishont8wáog, Hosanna 8nanumau Ketass8[t] Israel, n[o]h páont ut 8wésuonganit Jehovah.
12.14 Kah Jesus námheont assémesoh, ukquenappinneuh, neán wussukwhósik,
12.15 Ahque wabesish ken wuttônuh Sion, kusseh Kukketass8timom peyau, quenappu assémesit.
12.16 Yeush ukkodnetuhtaénumoh matta 8wáhtam8nao[a]sh negonnu, qut Jesus sohsumwáhut, neit mehquontamwog yeush wūnashpwussukwhósinash kah yeush wuttinhéaonganóo8ash.
12.17 Newajeh missinninnuog neh weechógqutche, weekom[o]nt Lazarusoh wutch wenohkeet, kah omohkinout wutch nuppunnat, wauwáog.
12.18 Yeu wájeh wonk missinninnuog nogskau[a]hettit newutche n8tamwog yeu wutussen monchánatam8onk.
12.19 Newajeh Pharisesog ken8netéhettit, Sunum̃atta kenaum8mw8, matta teag kenohtinum8mw8? kusseh móhshohteacheg wutásukauóuh.
12.20 Kah nawhutche naweetshóneau Greeksog, peyaog waussummuwáog ut mishádtupp8onganit.
12.21 Nag newaj peyonáhettit Phillipuh, noh Upbethsaida ut Galile, kah 8weehquetumauóuh, n8waog, Nussantimom nukkodnâaúmun Jesus.
12.22 Phillip peyau, wuttinnon Andrewho[h], & wonk Philip & Andrew wuttiñōneau Jesus
12.23 Kah Jesus wunnamp8hamauoh n8wau Hower peyaum8, onk woh wosketomp wunnaumonuh sohsumwáheau.
12.24 Wunnamuhkut wunnamuhkut kuttinnonnumw8, Nequttikquai wheat matta penushón8k en ohkekontu, kah nupp8m88k webe no[n]sóhteau, qut nupp8m8uk, m8cheke tannégen meechummúonk.
12.25 Noh womontog uppomȯntamóonk pish wanteauun, kah noh sékeneog uppomantamóonk yeu muttaohkit, pish 8wadchanumun ut micheme pomantam8onganit.
12.26 Howan waússumit asúhkiitch, kah uttoh apéh, noh pish wonk wutapin nutt[i]núm, howan waùssumi··eh n8sh ukquéhtiánumuh
12.27 Yeuyeu nukketeahogkou wuttaméhpunnau, kah toh nussim, N8sh, pohquáwhun[e]h wutche yeu howerut, qut yeu wájeh peyi yeu hower.
12.28 N8sh sohsumwá[h]tin K8wesuonk. Neit na peyaum8 wattauatongqussúonk wutch k[e]sukqu[i]ug, nummahche sohsumw·htin·h, kah wonk nussóhsumwóhtaun.
12.29 Newajeh unn8wáhettit missinninnuog neg noh neepauutcheg padtuhquóhhun, onkatogig n8wáog Angel ukken8nuh.
12.30 Jesus namp8ham, kah n8wau, Yeu wadtauatonkqussúonk matta wutche peyaum8 neen, qut wutche kénaau.
12.31 Yeuyeu wussittumm8onganú8 yeu muttaohkut: yeuyeu ketáss8t yeu muttaohkit sohwóhkon.
12.32 Kah neen, tahshinimuk yeu wutch ohkeit, wame missinninnuog nuppádtat[á]nchimáog nuhhogkaou.
12.33 Yeu wussinnéap, kahkinneasúkauont uttoh pish áne nuppuk.
12.34 Missinninnuog wunnamp8hamauóuh, N8tamúmunnónup wutch náumatuonganit, Christ michemappu, kah tohwhutch unn8wáan, Wunnaumonuh wosketomp mos tahshinau? howan wosketomp wunnaumonuh?
12.35 Neit Jesus wuttinuh. Qut paswése wequai k8wetómukumw8; popómshagk ash áhtauógkup wequai ishkont pohkenái kenóhkekóngkumw8, newutche noh pamushadt pohkenáhtu, matta wahteáuou uttoh aiont.
12.36 Ash aáhtauógkup wequái, wunnamptám8k ut wequaiyeúut, onk kenaau woh wunneecháneunk, ut wequáiyeúut, Yeush wussinneash Jesus, kah amáeu, kah náh uppottogquéhtauoh.
12.37 Qut tóôkânógque wuttôússenin monchanatam8ongash ut anaquabenit, ohch matta wunnamptauóuh.
12.38 Ne án8wop Esaias quoshodtumwaenin woh nnih, ne án8wop, Nummanitt8m, howan wanomptog n8nonchem8kaonganun, & howan wahteauwahuadt w8hpit Manit.
12.39 Newájeh matta wuñaptamohetteg, newutche Esayas wonk n8wop,
12.40 Pogkenumwátau muskesukquash, kah menéhketeau metahhash, onk woh mat naum8og wutch wuskesuk8out, asuh mat wohtam8unat ut metáhhut, quinnúppekómpanittinneat, kah woh neetskehéo[ó]g.
12.41 Yeu wussinneapash Esayas, nag wussohsumóonk, kah kán8nukqut.
12.42 Qut kenugke negonne nanánuácheg, monáog 8namptauóuh, qut newutche Pharisesog matta wussamp8onóuh, ishkont sohwôhkonog wutch synagogsut.
12.43 Newutche wanue womantamwog woweenómaongan8 wosketompaog, onk waéenomónat God.
12.44 Jesus mishont8wau, kah n8wau, Noh wanamptiit, matta n8namptúnk8, qut neh an8nukquéaneh.
12.45 Kah noh naiit, nâ·u neh an8nukquéaneh.
12.46 Nen nuppeam n8wequáiyeúnnat ut mutaohket, howan wanamptiit matta woh appu pohkenáhtu.
12.47 Kah howan n8tog nuttinn8waongash, kah matta wunnamtam8g, matta n8sumóh, newutche matta n8che peyóh wussittumúnat muttàok, qut wadchanumunat muttàok.
12.48 Noh pagkésit, kah matta attumunúm8g nuttinn8waongash, wadchanou pasuk8h nah wasittumukqutcheh, kutt8wonk ne àn8wi, ne pish 8sumoh majish ne kesukok.
12.49 Newutche matta nehenwonche nusséin qut wut8shin noh an8sit, nuttinán8nukqun ne woh án8wi, kah ne woh áei.
12.50 Kah yeu n8wahteauun wutàn8teám8onk micheme pomantam8onganú8, newutche nish noh nussin, ne ásóp wut8shimau ne nussin.
13.1 Kah asquam mishadtupp8e paúmukáuadtuónganunn8k, Jesus wahteunk wuthowerum peyaúm8, woh wutaúmaéonk wutch yeu muttaóhkit, en 8shit, womónont wuttaiheoh yeu aíyinitche muttaohkit, 8womònuh pajeh wóhkukquoshik.
13.2 Kah mahchepwóéhettit (mattanit mahche ponamauont wuttahhut Judas Iskariot wunnaumonuh Simon 8nass8mónat.)
13.3 Jesus wahteunk wut8shimau wuttinnúmauoh wame teánteaguasinish ut wunnutcheganit, kah noh 8m8unk Godut, káh au en Godut.
13.4 Neepau wutch wunnongque meetsinneat, kah amaunum wuthohk8onk, kah neemunnum chiskenitchóhhou. & puttokquóbpissu.
13.5 Mahche ne nag, sokanum nippe wunnonganit, kah n8che kutchistau wusseetoash ukkodnetuhtaénúmoh kah chiskhôsuwohtau chiskenitchóhhou ne padtukquóbpussit.
13.6 Neit peyaóneau Simon Peteroh: kah Peter wuttinuh, Nussontimom kukkutshippadtóh nusseetash?
13.7 Jesus wunnamp8hamau kah wuttinuh, Uttôh àséh mat k8wahteauôuun yeuyeu? qut pish k8wahteoun ompetak.
13.8 Peter wuttinuh, Matta pish kukkutshippadtóuh nusseetash, Jesus wunnamp8hama[u], Matta kutchissumun8un, mat noh k8che wutohtómeuh.
13.9 Simon Peter wuttinuh, Nussontimom, matta webe nusseetash, qut nunnutchegash wonk, kah nuppuhkuk.
13.10 Jesus wuttinuh, Noh kódchissumwit, matta quénaihuk8, webe kutchissittaúun wusseetash, qut noh pahkésu pannuppu, kah kenaau kuppahkesimw8, qut matta wame.
13.11 Newutché waheau neh wánahs8mukqutcheh, newajeh n8wadt, matta wame kuppahkésumw8.
13.12 Neit mahche kutchissepadtunk musseetash, kah neemunuk wuthogk8ongash, & wonk namatapit, noh wuttinuh, K8wahteauunneau uttôh ánhenóg?
13.13 Kuttissowesimw8, Sontimon & Lord, kah k8nomwamw8, newutche ne nutinniin.
13.14 Neit neen Lorduméóg, kah wussantimómeóg kutchisshippadtauon kusseetoash, kenaau onk woh kutshipadtáadtimw8 kusseet8óash.
13.15 Newutche kuttinnumaúonúmw8 ûhsuwáonk woh kutussénaont ne anhenóg.
13.16 Wunnamuhkut wunnamuhkut kuttinnonnumw8 wuttinnúmun matta aneuukkénaumóou Wullordumoh, asuh matta aneuukkénaumóon, noh an8nit, onk noh an8nont.
13.17 Yeush wahteáu8g k8naiimw8 nish usséóg.
13.18 Matta k8wame ken8nunnómw8, n8wáe howan pepénauóg, qut woh wussukwhōk ne nih, Noh weéhpumit petukqunneg, nuttáhshinnumunk wogquoan.
13.19 Yeuyeu kuttinnonnumw8 ash papeyaúmunógkup, ne nag, woh k8namptamw8, neen n noh.
13.20 Wunnamuhkut wunnamuhkut kuttinnonnumw8, Noh attumunont neh an8nogeh, nutattumúnuk, kah noh áttumúnit, attúmunau neh an8nukquéaneh.
13.21 Jesus yeu án8wadt, wuttamánatem ut wunnashauonganit, kah wauwau, kah n8wau, Wunnamuhkut wunnamuhkut kuttinnonnumw8, kenaau pasuk pish n8nass8muk.
13.22 Neit kodnetúhtaénuog monneâuttúog, chanánittamwog howan neánit.
13.23 Neit ompatússuk Jesus wohpanâgunit, pasuk kodnetuhtauwaénin, Jesus womononcheh.
13.24 Simon Peter newaj kahkineasúhkauont nat8tomauwonat howaneh ánoncheh.
13.25 Neit ompatussuk Jesus wompanágunit, wuttinuh, Lord, noh howan?
13.26 Jesus wunnamp8hamau, n noh anúmauog quôkinaúsik, quogkinnumon, kah quôkinuk quóginausik, wuttinnumauoh Judas Isariot wunnaumonuh Simon.
13.27 Kah mahche quôhkinaúsik, Satan uppétutteaónuh, neit Jesus wuttinuh neaséan teánuk ussish.
13.28 Qut matta howan neg ápitcheg tableut wahteauauun toh waj yeu unnónt.
13.29 Newutche nahwhutche unnanatamwog, newutche Judas kenunnum man8t, Jesus wuttinuh adtôash yeush quen[a]uwéhukquéagish wutch mishadtupóonk: asuh aninnumauónat teaguas matcheku.
13.30 Neit noh áttumunuk ne quôkinausik, teanuk sohham: kah wunnonk88p.
13.31 Newaj sohhog, Jesus n8wau, Yeuyeu wosketomp wunnaumonúh sohsumwáheau, kah God wussohsumwáheau, nashpe nagum.
13.32 God sohsumwaheónt nashpe nagum, neit pish God wussohsumwáheuh, nashpe nagum: kah teanut mos wussohsumwaheuh
13.33 Mukkiésóg, ohguhsemése majish k8weetómunnumw8; pish kenátinneanimw8, kah neánogkup Jewsog, uttô[h] aiyi matta woh kuppea[ó]neau: ne kuttinnúnneau.
13.34 Wuske an8téam8wonk kuttinnunnumw8, woh k8womónittimw8, neáne womónunog, ne wonk woh kuttinn8womónittinneau.
13.35 Yeu nashpe, wamé pish wosketompaog wa[h]teauog, kenaau nukkodnetuhtauaénúmog ahtaúog k8womonittuongan8.
13.36 Simon Peter wuttinuh, Lord, tunoh kuttóm? Jesus wunnamp8hamauoh, Uttôh ayi matta woh kutásukiyeuh yeuyeu: qut pish ompetak kutásukah.
13.37 Peter wuttinuh, Lord, tohwutch matta ásuhkáuun8h yeuyeu, nunnup wutch keen.
13.38 Jesus wunnamp8hamau, kussépshitteah kuppomantamóonk wutche neen; wunnamuhkut wunnamuhkut kuttinsh: Monch matta pish kutt8au noh pajeh nishwudt nompe quenauwáauséan.
14.1 Kuttah ahque wuttamánataj, k8namptamw8 God, nen wonk wunnamptiék.
14.2 N8sh weekit monat áhapimukish: matta ânân8gk woh kuttinnunneau, nummonchem kukquagwashwéehtamáuununnaóut appúonk.
14.3 Kah monchéan quagwoshweehtauúnóg appuonk, pish wonk nuppéam, kah pish kutattumununumw8 en hogkat, uttoh apeh onk na woh kutapinneau kenaau wonk.
14.4 Kah uttoh ayôi k8wahteauunneau, kah may k8wahteaumw8.
14.5 Thomas wuttinuh, Lord, matta n8wahteau8mun tôh àyoan kah toh woh nuttin wahteaúnnun may?
14.6 Jesus wuttinuh, Neen may, wunnomwâyeuonk, kah pomantamóonk, matta howan péyaónoou Wut8shineuh, qut nashpe nen.
14.7 Wahéóg, woh wonk k8waheomw8 Wut8shimau, kah yeuwutche k8wàheau, kah kenâuâu.
14.8 Phillip wuttinuh, Lord nahtussinnean Wut8shimau, kah n8wámanitamun.
14.9 Jesus wuttinuh, nuhkuhque weetômun, kah asquam k8waheuh Phillip? noh naiit, nââu Wut8shineuh, kah neit tohwajeh n8wáan náhtussinnean Wut8shimau?
14.10 Sunnummatta k8namptamw8 neen nutappéhtau Wut8shimau, kah Wut8shimau nutappéhtunk? kutt8wongash nish anunógish matta nutta nutchíppunéenash n8wón qut nashpe Wut8shimau noh appéhtiit, noh usseu anaansuongash.
14.11 Wunnamptiégk Wut8shimau nutappéhtau, kah wut8shimau nutappehtunk, asuh wunnamptiek wutche nutanakausuongash
14.12 Wunnamuhkut wunnamuhkut kuttinnonaumw8, noh wanamptiit, anakausuonkash nish áséanish, nish pish wonk wutussenash, kah magogish onk yeush nish pish wutussenash newutche nuttom Wut8shinnat.
14.13 Kah uttôh nn weehquetumóg ut n8wésuonganit, ne pish nutuessen: wut8shimau woh wohsumwáheau, ut wunnaumonnainneat
14.14 Weehquetumóg ne teaguas ut n8wésuonganit mos nutussen.
14.15 Womauséóg, woh kenánauwehteaúmw8 nutann8hteamowongash.
14.16 Kah nunnanumpassum wut8shimau, & kittinnumunkou onkatoge taphúaénúh, onk woh k8weetómukou micheme.
14.17 Wunnomwáe Nashaúanit, néh muttaok matta woh attumunnukeh newutche matta wunnogk8óh, asuh matta wahukh8oh, qut kenaau k8wáheau, newutche k8weetómukkow, kah kutappehtunkou.
14.18 Matta kuttit nukkonn8mw8 tauwyésuinneat, pish kuppéyaôunumw8.
14.19 Qut onguhsése, neit matta wonk nunnóg8h muttáok, qut kenaau kenáumw8: newutche nuppomantam, kenaau wonk kuppomantamumw8.
14.20 Ne kesukok mos k8wahteaumw8, nutapéhtauáonk N8sh, & kutapéhtaiimw8, kah kutappéhtauunumw8.
14.21 Noh ahtunk nuttinn8waongash, kah nán[a]uwéhteunk, noh n8womónuk, kah n8womaúsit, 8womónuh K8sh, kah neen n8womun, kah pish [na]eéhtau.
14.22 Judas wuttinuh, (matta Iskariot) Lord, uttoh kittin woh naé[h]taiinnean, qut matta ut muttaohki[t]?
14.23 Jesus wunnamp8hamau wuttinuh, wosketomp womoaúsit, woh nánauwéhteou nuttinn8waongash: kah N8sh 8womonuh, kah mos nuppéyaôunoun, kah n8weetomoun.
14.24 Noh mat womauseg, matta nanauwehteauou nukkutt8wongash, kah kutt8wonk ne n8tamóg, matta nuttaihe, qut wuttaihe Wut8shimau noh an8nukqueh.
14.25 Yeush kuttinnunnaoash, ash waeetómunógkup.
14.26 Qut Taphúaenin, wunneetupánatamwe Nashauanit, neh Wut8shimau an8noncheh ut N8wésuonganit, noh kukkuhk8tomungkou wame teanteaquasinis, kah kummequoantamw[á]húkkou nish noh kuttinninnunneau
14.27 Wunohteaonk kenukkodtumauúnumw8, n8nohteáonk kuttinnumauúnumw8, matta neane muttaok maguk, kuttinnumaúnumw8, kuttah ahque wuttamanataj, asuh ahque wabesitch.
14.28 Ken8tamúmwop ne anunnóg, nummonchem, kah wonk kuppeyaónunúmw8, womoauséóg, woh kummuskouánatamw8, newutche nussip, nuttóm Wut8shinneat, newutche N8sh nutáneuukkenómuk.
14.29 Kah yeuyeu kuttinnunneau ash ánanógkup, onk n|nag, neit woh k8namptamw8.
14.30 Yeuwutch ompetag, matta pish kumm8cheke ken8nunn8mw8: newutche ketass8t yeu muttaohket peyau, kah matta teag n8tuttumúngk8h.
14.31 Qut muttaok woh wahteau n8wómonóonk N8sh: kah neánann8nukquéomp wut8shimau ne nutussen, nepau8k, yeu wutch moncheetuh.
15.1 Neen wunnamuhkut Weenómussipog, kah N8sh wunnéhteauwaenin weenominneóhteuk:
15.2 Nish noh nuppáhchádt8hk, matta meechumun8k, wutamaúnumun; & nish noh wuttúhk ne meechummúnk, umm8sitteauun onk woh m8cheke meechummu.
15.3 Yeuyeu kuppakésimw8 nashpe wuttinn8waonk ne ánunógup.
15.4 Appéhtiegk, kah kutapéhtauúnumw8, neane wuttohk matta woh meechumún8h nusseu, matta ohtánóg weenómwussippogqut: netatuppe matta woh kenaau, matta appéhtiéog.
15.5 Nen weenòmwesipog, kenaau wuttúhqunog, noh apéhtiit, kah neen appéhtauog, noh mishummeéchumeu, newutche matta aniñumauun8og, matta woh toh kutussúmw8
15.6 Matta apéhtieg woskeetomp noh pogkénau onatuh wuttuk pagketamuk, kah upp8hteau, kah wosketompaog ummukinnúmunáoash, kah wuttinohkonáoash n8taut, kah nish chikóhtaash.
15.7 Apéhtiéog, kah nukkutt8wongash appehtunkqueóg; wéhquetum8k uttóh kadtántamóg, kah pish kittinhetteáneau.
15.8 Yeu nashpe n8sh sohsumwáheau, mishummeechuméóg, neit pish kenaau nukkodnetúhwaénúmog.
15.9 Nean n8womausit n8sh, nekittinn8wómonúnneau, nagwutteánum8k n8womóausúonk.
15.10 Nanauwéhteauóg nuttinn8waongash pish kenagwutteanumúmw8 n8womóausuonk nean nánauwéhteau n8sh wuttinn8waongash, kah nagwutteánum 8womóussúonk
15.11 Yeush kuttinnunnaópash, onk woh n8weekontam8onk kuttapéhtunkumw8, kah k8weekontam8ongan8 woh numwóhteau.
15.12 Yeu nutan8teám8wonk, kittinne womónittínneáóont, nean n8womonunóg.
15.13 Matta howan yeu wutânue womóausuwontamóun, wosketomp wunnupp8onáonk weetompuh.
15.14 Kenaau neetompaog, usseóg uttoh ânunn8unnog.
15.15 Yeu wutch n8che matta kuttinnomw8 nuttinnúmog, newutche wuttinnúmun, matta wahteauou uttoh asénit wussontimómuh, qut kuttéhhenûnumw8 neetompaog, newutche wame nish n8tamanish wutch N8shut, k8wahteauwahununáoash.
15.16 Matta kuppepóniyeúmw8, qut nen kuppepénauunumw8, kah kukkuhkinnumaunumw8, onk woh kummonchemw8, kah woh kummishummeechumimw8, kah woh kummeechummuongan8 nagwutteáhteau, onk woh úttôh án wéhquetumauóg N8sh ut n8wesuonganit, ne woh kittinnumungqunneau.
15.17 Yeush kuttinnonnáoash, k8womónittinneaóont.
15.18 Muttaok sekeneungqueóg k8wahteamw8, nussékeneunk asquam sasékeneunkqueógkup.
15.19 Kenaau ummuttaohkéyeóg, muttaok womónau wuttaiheuh, qut newutche kenaau mat k8muttaohkeyeúmw8, qut nen kuppepénauunumwop wutch muttaohket, newajeh muttaok sekenéunkqueóg.
15.20 Mehquantam8k kutt8wonk neánunnog, wuttinnúmun matta áneuukkenomóou wussontimomuh, woskéhukquéan, nag wonk k8wo[s]khukk8wóog: nanauwéhteauwéhettit nuttinn8waonk, neit woh nanauwehteauog kuttinn8waongan8ash.
15.21 Qut yeush wame kuttinhúkqunnáoash newutche n8wesuonk, newutche matta wahteauóog noh an8sit.
15.22 Matta peyâós, kah ken8nogkus, matta woh ohtau8og matcheseonk, qut yeuyeu matta ahtauóog onkhum8onk matcheseonk.
15.23 Noh sekeneáit; sekeneauau wonk n8shuh,
15.24 Matta usséôs naut, anakausuonkash matta woh howan ásekish, matta woh ahtau8ug mátcheseonk, qut yeuyeu nunnógquog, kah nessekeneungquog, kah N8shoh.
15.25 Qut yeu nnih, onk woh kutt8wonk pogkàdcheu nnih, ne wâsukkuhwhósik wuttinnaumatuongan8ónt; nussekeneungquog wutche monteag.
15.26 Qut paont Taphúaénin, noh an8nog, wutch Wut8shinneat, wunnomwáe Nashauanitto, noh wag N8shut, noh n8wauwaónuk
15.27 K[a]h kenaau wonk pish k8wauaumw8, newutche k8waetomimwop n8che kuhk8tomwehteáon.
16.1 Yeush kuttinnonnaopash onk matta woh kuttogkussittassun8mw8.
16.2 Nag pish kussohwhunukkouóog wutch Synagogsut, nux pish nnih, nishikqueog, unnantamwog yeu wunnenehheáonk God.
16.3 Kah yeush pish kittinhukqun[a]oash, newutche matta waheauóog wutt8shinneuh, asuh nen.
16.4 Qut yeush kuttinnonnaópash, utt8cheyeu8 peyaum8uk onk woh kummehquoantamumw8 nish kuttinnonnaópash waj kutchissik, newutché k8weetomunnumwop.
16.5 Qut yeuyeu nummonchem en noh an8sup kah matta howan kenaau nat8tomungk8h, tunoh kuttom?
16.6 Qut newutche yeush kuttinnonnaópash, óhquânumóōk numwohteau uttahh8woash
16.7 Qut onch kuttinnonnumw8 wunnomwáyeuonk newunnegen kuhhogkaout, woh nummonchéuno, newutche matta monchéon, Táphuaénin matta woh kuppeyaônukaumw8, qut moncheon, noh pish nuttann8n en kuhhogkaout.
16.8 Kah noh peyont, noh pish póhquetum muttaohk wutch matcheseonk, kah papaume sampwéusseonk & papaume wussittam8onk.
16.9 Wutch matcheseonk, newutche matta n8namptunk8og.
16.10 Nashpe sampweússeonk, newtuche nuttom N8shut, kah matta wonk kenaómw8.
16.11 Nashpeu wussittum8onk, newutche ketass8t yeu ut muttaohket wussumau.
16.12 Qut náno monatash woh kuttinnonnumw8, qut asquam kukinnumm8unaóash.
16.13 Wunnomwae Nashauanit peyont, noh kussampshanuk8 en wamu wunnomwáyeuonganit: newutche matta pish wutchippeéyin, qut uttôh an8tog, ne wussin, kah pish kuhk8tomungkou nish paóm8ugkish.
16.14 Noh pish nussohsum8ónuk, newutche pish attumunum ne nuttaihe, kah pish kenóhtinúgquneau.
16.15 Wame nish ahtunkish N8sh nuttaiheash: newajeh n8wáomp, noh pish neemunum nuttaiheash kah pish kenahtinugqunáoash.
16.16 Paswése, kah matta pish kenáyeumw8 kah wonk paswese kah pish kenáimw8, newutch nuttom N8shut.
16.17 Neit nawhutch ukkodnetuhtaenumoh ken8nittuog, yeu teaguas anukqueog, paswese kah matta pish kenayeumw8, & wonk, paswese ka pish kenáimw8, kah newutche nuttom en N8shut?
16.18 Newutch n8waog, Teaguas yeu án8wadt Paswese? matta n8waómun toh an8wadt.
16.19 Jesus wahteau ukkodnat8tumaónáónt, & wuttinuh. K8weogquttumúnneau, nenussuonk, pàswese, kah matta pish kenayeumw8, kah wonk paswese, kah pish kenaimw8?
16.20 Wunnamuhkut wunnamuhkut kuttinnonnumw8, Kenaau pish kummaúmw8, kah pish kummaumuttámumw8, qut muttaok pish weekontam, kah kenaau pish keneuánatámumw8, qut kenuánatam8ongan8 pish quinnuppem8 en weekontam8onganit.
16.21 Mittumwossis nahen neechadt uhquánum8, newutche wuthowerum peyaum8: qut mache neechadt mukkiesoh, matta wonk mehquoantam8h wutuhquánumôonk, newutche weekontam wunneetuonk wosketomp yeuut muttaohket.
16.22 Kah yeuyeu kenaau newajeh ahtaúog ùhquanumóonk, qut pish wonk kenáunnumw8, kah kuttáhh8ash pish weekontam8m8ash, kah k8weekontam8ongan8 matta howan kéneemunnumunk8m8.
16.23 Kah ne kesukok matta pish teag k8wéhquetumaiyeumw8. Wunnamuhkut wunnamuhkut kuttinnonnumw8, Uttoh au wehq[u]etúmauog N8sh ut N8wésuongamit, kuttinnumunkqunneau.
16.24 Yeu pajeh matta teag k8wehquetum8mw8 ut N8wesuonganit, wehquetumok, kah pish kutattumunnumunneau, onk woh k8weekontam8ongan8 numwóhteau.
16.25 Yeush kuttinnonunáoash ut kuhkinne asúonganehtu; utt8cheyeú8 peyaúm8uk matta pish wonk kuttinnonnomw8 ut kuhkinneasuonganit, qut pish piúhsuheh kenáhtinúnumw8 Wut8shin.
16.26 Ne kesukok mos k8wehquetumumw8 ut N8wésuonganit, kah matta kuttinnonn8mw8, kuppeantamwa[n]shinnumw8 [u]t Wut8shinneat.
16.27 Newutche nagum Wut8shimau k8womónukou, newutche k8womaúsimw8, kah k8namptamw8 n8m8onk Godut.
16.28 N8m Wut8shinneat, kah nuppéam muttaohket, wonk, nunn[u]kkodtum muttaok, kah nuttóm Wut8shinneat.
16.29 Ukkodnetuhtaénumoh unnuk, Kusseh yeuyeu kuppiúhsukeu ye[u], kah matta kusséen ut kuhkinneásuonganit:
16.30 Yeuyeu nuppahke wahtaómun, k8wahteóh wame teanteaquashinish: kah matta kukquenaúhukou howan kenat8tomongqunat: newaj wunnamptamog k8m8onk Godut.
16.31 Jesus wunnamp8hamau, Yeuyeu k8namptamw8:
16.32 Kusseh hower peyaum8, nux, mahche peyaum8 onk mos kutchadchapiyeúmw8, nish noh pasuk nehenwonche wutáyeuonganit, kah pish kenukkossumw8, qut matta ninnussiyeu, newutche Wut8shimau n8weetomuk.
16.33 Yeush kuttinnonnaóash, onk woh ut nuhhogkat woh kutáhtómw8 wunohteàonk: ut muttaohkit pish kutahtomw8 misheuwuttámanatám8onk: qut weekontam8k nen nussóhkom muttáok.
17.1 Yeush kutt8wongash wussinneash Jesus, spunnum wuskesukquash en kesukquieu, kah n8wau, N8sh, hower peyaum8, sohsumwáh kenaumon, onk woh kenaumon kussohsumwáhug wonk.
17.2 Neaneánewe aninnumaúohp menuhkesuonk ut wame weyausut, onk woh nah wuttinnúmauoh micheme pomantamoonk neadtahshe aninnumauádt.
17.3 Kah yeu micheme pomantamoonk, onk woh k8wahúkquog ken webe wunnamuhkut Manit, kah Jesus Christ noh an8nat.
17.4 Nen kussohsumwáhush ut muttaohket, nukkesteauun anakaúsuonk ne auúmióap ussenat.
17.5 Kah yeuyeu, woi N8sh, sohsumwáheh weeche ken, nashpeu ne sohsumoonk ahtauog kup asquam ahkeén8gk.
17.6 N8wahteauwahuwam K8wesuonk ut missinninnútu neg ánumaiéaneg wutch muttaohket, neg mo kutaihéog, kah kittinnumaiinneunk, kah nag nanauwéhteaog kuttinn8waonk.
17.7 Yeuyeu wahteauog, wame teanteaquashinish nish noh kittinnumaiin, nish wutchaiyeum8ash kuhhogkat.
17.8 Newutche nag kuttinnumauóog kutt8wongash nish ánumaiéanish, kah nag wutattumunumunáoash, kah nag piuhsukeh wahteauog n8m8onk kuhhogkat, kah nag wunnamptamwog ken kutann8nch.
17.9 Nag nuppeantamwansháog, matta nuppeantamwanshoh muttaok, qut wutche nag anumaiéaneg, newutche nag kutaihéog,
17.10 Kah wame nutaiheog, kutaiheog, kah kutaiheog nutaiheog, & nen nussosumwáhit noh ut.
17.11 Kah yeuyeu matta wonk nutaiyeuh muttaohkit, qut yeug ayeuog muttaohkit & nen kuppeyaonsh. Wunneetupanatamwe N8sh, nag wadchan nashpeu K8wesuonk, neg anumaiéaneg, onk nag woh pasuk88og, neanayéog
17.12 Nag weetómog ut muttaohket, n8wadchanópanneg ut K8wesuonganit: yeug anumaieúhpaneg, n8wadchanoog, kah matta pasuk wannéhhéoun, qut wunnaumonuh awakompanóonk, ne wussukwhonk woh pakodche nnih.
17.13 Kah yeuyeu kuppeyaonsh, kah yeush nussinneash ut muttaohket, n8weekontamoonk woh ahtóog n[u]mwohteau wuhhogkaont.
17.14 Nummahche aninnumauóog kuttinn8waonk, kah muttaok nah wussékeneauoh, newutche nag matta wutomaséog muttaohkit, neane nen matta wutómasu muttaohkit.
17.15 Matta n8che peantam8h woh kuttamaunóog wutch muttaohket, qut woh k8wadchanóog wutch matchitut.
17.16 Nag matta wutomaséog muttaohket, neane matta wutomaáseeu muttaohkit.
17.17 Nag wunneetapanatamwáh nashpeu k8namúhkuteyeú8onk, kuttinn8waonk wunnamuhkuteyeu8.
17.18 Néane an8nean en muttaohket, ne nuttínne án8nóneau en muttaohket.
17.19 Kah nag wutche n8netupanatamwáh nuhhog, onk nag wonk woh wunnamuhkut wunneetupanatamwahéoog.
17.20 Onk matta yeush nussé peantamwonsh8onâoash, qut wutche wonk nag pish wanaptunkqueaneg, nashpeu ukkuttowongan88ash.
17.21 Onk nag wame woh pasuk88og, neane ken N8sh apéhtiéan, kah nen kutapéhtoush, onk nag wonk woh pasuk88og ut kuhhogkanonut: onk woh muttaok wunnamptam kutann8suonk.
17.22 Kah sohsum8onk ne ánumaiéup, nag nuttinnumauónean onk nag woh pasuk88og neane pasuk8weog.
17.23 Nag nutapéhtaóog, & ken kutapéhtah, onk nag woh pannuppe pahkhéoog pasuk8unneat, kah muttaok woh wáhteo, kutann8neh, kah kuttinn8wómonoog, neȧn8womȯsean.
17.24 N8sh, nag anúmaiéaneg, nukkodtantam n8weetómukqunneau uttôh apeh; onk woh naumwog nussohsumoonk ne anumaiean; newutche k8wáomausip, asquam kodshinunn8k muttaok.
17.25 Woi sampweusseaen N8sh, muttaok matta k8wáhuk8h, kah nen k8wahush, kah yeug wahteáuog kutann8nuonk.
17.26 Kah nuppahketeauóog K8wesuonk, & pish nuppáhketeauóneau: onk ne womonittuonk, ne án8womaúsean, nag woh wutapehtunkqunneau, kah nen nutapéhtauȯog.
18.1 Jesus yeush an8wadt, sohham weeche wunnetuhtuaénumoh, qushkodteau sepwesut Cedron, ne ohtag tanohketeaonk, ne petukontog nagum, & ukkodnetuhtaenumoh.
18.2 Kah Judas wonk noh wánassumont, ne wahteounop ayeuonk: newutche Jesus nohnompit na wuttónat weeche wunnetuhtuaénumoh.
18.3 Neit Judas ádtumunont chippân8oh matwôoh, kah aninnohsuenuog wutch negonae sephausuenúut, kah Pharisesog, na peyon kenunnumwog wequanantegash, torches, kah auwahteaongash.
18.4 Newutche Jesus wahteunk wame newoh ashpananit, sohham, kah nah wuttinuh, Howan kenatinnneahwómw8,
18.5 Wunnamp8homauóoh. Jesus ut Naz[a]reth, Jesus wuttinuh, Nen noh, & wonk Judas noh wanass8mont, 8weechekompaumuh.
18.6 Quénau unnont, nen noh, assûhsháog, & kepshaog en ohkekontu.
18.7 Neit wonk wunnat8tomauoh, Howan kenatinneahwomw8, n8waog, Jesus ut Nazareth.
18.8 Jesus wunnamp8homauoh Kummahche unnunnumw8, neen noh, newutche natinneàhwheog, yeug monchéhettich.
18.9 Onk woh ne nnih nean8wop, neg ánumaiúhpanneg matta pasuk n8wanheuh.
18.10 Neit Simon Peter ahtóu togkodteg wussohwhunnumun, kah togkomau negonne sephausuaen wuttinnúmoh, kah wuttamáhthámauoh wuttinnohkôe wuttaúog, wuttinnúmun ussowésu Malcus.
18.11 Neit Jesus unnau Peteroh, petaush kuttogkodteg pechéhquogquánkanit, wuttattamwaitch ne N8sh anumaiyeup, matta woh n8tattam8un?
18.12 Neit matwâog, kah keenomp & Jewse aninnehsuenúog, tohqunáog Jesusoh, kah wehwépapinóuh.
18.13 Kah ummonchanóuh, negonne ut Annas (newutche yeuoh wussénumuk Caiphasoh) noh negonne sephamwaen ne kodtumuk.
18.14 Kah Caiphas noh kátimont Jewsoh, n[e]wunnegen pasuk wosketomp wunnup8wonáonk missinninnúh
18.15 Kah Simon Peter n8sukauau Jesusoh, kah ne wonk wu[t]iussen onkatuk netúhtuaénin, noh netuhtuúaen, 8wáheuh negonne sephausuaenin kah weeche petutteamau Jesusoh ut weekit negonne Sephaúsuaenin.
18.16 Qut Peter neepau squantamut poquodchik: neit sohham onkatuk nehtúhtúénin neh waheoncheh negonne sephausuhenin, kah nah ukken8nuh nanuwéhteauunutcheh squant & pethúunneau Peteroh.
18.17 Neit nunksq nanauwéhteunk squoant, unnau Peteroh sunnummatta ken pasuk yeuoh wosketomp wunnetúhtauaénumoh? n8wau matta nen.
18.18 Kah wuttinnúmunneunk, kah aninnohsuenúoh na wunnepauwunneau, neg n8tâhteácheg, newutche tohkoi, kah auwâsuog, kah Peter 8weechekompaum8 auwósu.
18.19 Neit negonne sephausuaen nat8tamauau Jesusoh papaume ukkodnetuhtaénumut, kah papáumeu ukkuhk8tomwehteaonganit.
18.20 Jesus wunnamp8hamau, Nen piúhsukeh ken8n muttaok, nagwutteae nukkuhk8tomúhteam Synagogsut, kah ut temple, uttoh Jewsog nagwutteae maiéhettit, kah kemeu matta toh nusseu.
18.21 Tohwutch nat8tomauwean, nat8tomau neg n8tiyeúpanneg uttôh ânogkup, kusseh, wahteauog uttôh an8waohmp.
18.22 Kah yeu án8wadt, pasuk aninnóhsuen na noh neepauut, togkomau Jesusoh wunnutcheg n8wau, nekittin namp8hamaúon negonne sephausuenin?
18.23 Jesus wunnamp8hamauoh, matchen8waan wauwash machuk, qut wunnéyon tohwutch togkommeuan.
18.24 Nah Annas wehwépapináe wután8teamuneuh en Caiphasut negonne sephamwaén.
18.25 Kah Simon Peter neepau auwôsu newajeh unnáhettit sunnamatta ken pasuk wunnetuhtuaénumoh? ukquénauwóntamun kah n8wau, Matta neen.
18.26 Pasuk wuttinnu̇moh negonne sephausuaen (neh wuttinunkumoh, Peter tâmetáhhamaúoncheh wuttauog) n8wau, Sunnummatta ken ken[á]unn8p, ut tanohketeaonganit noh weeche;
18.27 Neit Peter wonk ukquénauwôntamun, kah teanuk monsh kutt8wau,
18.28 Neit monchanáog Jesus wutch Caiphas, en weekit Pilate kah nompoȧeu, kah nag matta petutteauóog wussittum8ongane weetuómut, ishkont nishkeneunkheóog, qut woh meechwog paúmukáuuttúonk.
18.29 Neit Pilate sohham na en, kah n8wau, Toh unnéu matcheseonk k8che yeuoh pas8wau;
18.30 Wunnamp8hamaúoh kah wuttinuh, matta machéseanúegk, matta woh kuppadtauunn8unnan anaquabean.
18.31 Neit Pilate nah wuttinuh, neemunók kah ne wussumok neanomatéóg, newajeh Jewsog unnâhettit, matta wunnegenninn8 howan kenushonnanonut.
18.32 Onk woh ne wussuonk Jesus pakodche n|nih, negonne missohhugkup, toh pish ane nuppuk.
18.33 Neit Pilate petutteau wonk wussittumóe weetuomut, kah wéhkomau Jesusoh, kah wuttinuh, ken ketass8t ut Jewse?
18.34 Jesus wunnamp8hamau, Yeu kussin nehenwonche; asuh onkatogig kuttugqunáous papaume neen?
18.35 Pilate wunnamp8hamau, neen Jew? nehenwonche kutohti[m]óin, kah negonne sephausuenúog, nag kuppas8kquog nuhhogkat, toh kutussen
18.36 Jesus wunnamp8hamauoh, Nutass8timóonk matta ohtáno yeu muttaohket: nutass8tamóonk ohtag yeu muttaohket, nuttinnúmog woh ayeuwutteaog, onk matta nuppás8wutteaóh Jewsut: qut yeuyeu nutass8tamóonk matta yeu 8m8unòh.
18.37 Newajeh unnont Pilate, neit ken ketass8t? Jesus wunnamp8hamauoh, ken kussim neen ketass8t: newajeh neekeomp, yeu wajeh peyóomp yeu muttaohkut: onk woh n8wauwam wunamuhkuteyéu88k, nish noh howan 8taumasin wunnomwáyeuonganit, noh n8tam n8wadtauatongqussuonk.
18.38 Pilate wuttinuh, teaguas wánamuhkuteyeu8uk? kah yeu mahche n8wadt, sohham wonk en Jewsut, kah wuttinuh, Matta ninnamteaúau matcheseonk.
18.39 Kutahtômw8 usséonk woh pasuk kuppohquánumaúónumw8, ut paumukaúuttuonganit: newutche unnánatamóg woh kuppohquánumauonumw8 Jewse ketass8t?
18.40 Neit wame mishont8waog, n8waog matta Yeuoh, qut Barabbas, kah Barabbas komm8towaéinin.
19.1 Neit Pilate newaj neemunau Jesus, kah wussásametáhwhoh.
19.2 Kah mátwáog ayimwog asinnekaúse chetukquab, kah upponamauoneau uppóhkukqut, kah wuthogqunheouh msque petasqusháonk.
19.3 Ka[h] n8waog, kutâaquómpsun[u]n Jewse ketass8t, kóh wuttogkomóuh wunnutchegan88ash.
19.4 Newajeh Pilate wonk sohhog, kah nah wuttinuh, kusseh kuppaudtauwunneau, onk woh k8wahteómw8 matta namteaúoh matcheseonk.
19.5 Neit Jésus sohham, chetuhquábesu asinnekôse chétuhquab, kah hogk8 msque petasqushȧonk, kah Pilate wuttinuh, kuhkinneók wosketomp
19.6 Newutche negonne sephausuáenúog, kah aninnahsuenúog nauáhettit, mishont8wáog, n8waog Pummetúnkuppunók pummetunkuppunók, Pilate nah wuttinuh, Neemunok kah pummetunkuppunók, newutche matta námeteauôh matcheseonk.
19.7 Jewsog wunnamp8hamauóuh, n8tnau matuonganimun, kah nashpe nuttinnaumatuonganun tummúhh8au nupp8onk, wunnaúmonahteau wuhhogkuh ut Godut.
19.8 Newutche Pilate yeu n8tog, náno wábesu.
19.9 Kah wonk au wussittumwáekommukqut, kah unnau Jesusoh tunoh k8ch ontsem? qut Jesus matta wunnamp8hamauoh,
19.10 Neit Pilate wuttinuh, Matta kukken8s8h? sunnummata k8wáhteau8h, nuttáhtóh menuhkéonk kuppummettúhkuppunauwununat, kah nutahtoh menuhkesuonk kuppohquónununat.
19.11 Jesus wunnamp8hamau matta woh kutáhto8h menuhkesuonk ayeuuhkone neen, kuttumá aninnumauunumuk wutch kesukqut: newajeh noh paudtunkquean nuhhog, anue missi ummatcheseonk.
19.12 Kah neit n8che Pilate ukkod pohquohwhunoh: qut Jewsog mishónt8waog, n8waog Yeuoh wosketomp pohquohwhunat, matta k8weetompoou Cæsar: howan kohtahs8tamwéheont wuhhogkuh ayeuukonittue ken8tam Cæsar.
19.13 Newaj Pilate yeu n8tog, sohh8wunau Jesusoh, kah nummatappu wussittumȯe appuonganit, ne ayeuonk ussoweetamun pavement, qut Hebrewont8waonk Gabbatha*.
19.14 Kah mo quagwoshweé[h]tamoe paumukáuatúonk kah nahen puhshaquat: kah unnau Jewsoh kuhkinneok kukketass8tam8mw8
19.15 Qut nag mishont8waog, Monchanok monchanok, pummetonkuppunok, Pilate nah wuttinuh, woh nuppummetunkuppun[o]u kukkétass8tam8mw8? negonne sephausuaénuog wunnamp8hamauóuh, Matta n8ketass8tamum8mun webe Cæsar.
19.16 Newajeh neit neh nah núnnumaúont pummetonkuppunnaónat, kah nag neemunáog Jesusoh, kah ummonchanóuh.
19.17 Kah kônunuk pummetonkuppunauáonk, sohham en ayeuonganit ussoweetamun, mishkonóntup ayeuonk, uss8wetamun Hebrew ont8waonganit Golgotha.
19.18 Newuttit pummetonkuppunawóneau,  kah weeche neesuoh, aeéhtaeu pasuk, kah Jesus nashaúwe.
19.19 Kah Pilate wussukhóm waj wahshont, kah upponamun pummetonkapunonganit, & wussukwhonk mo: JESUS WUTCH NAZARETH, JEWSE KETASSOOT.
19.20 Yeu wussukwhonk neit monaog Jewsog wutogketamunneau, newutche ayeuonk ne adt Jesus pummetunkuppunóuut, kishkeyeú8 8tanat, kah tannússukkuhwhôsu Hebrew, Greek kah Latine?
19.21 Neit Jewse negonne sephausuenuog unnáog Pilateoh: Ahque wussúhk8h Jewse ketass8t, qut ne wussúonk, neen Jewse keta[s]s8t.
19.22 Pilate namp8hom, tôh ánsuhkhum, ne nuttinsuhkhumun.
19.23 Neit matwaog, mahche pummetunkap[u]nauahettit Jesusoh, neemunnumwog wuthogk8ongash; kay weyaúut chippunnumanaoash, nish noh matwau noh wutáhtauun, kah wonk uppetauwoshqushàonk: kah ne pátauwoshqushaonk, matta usquôsin8h, nequttateasu.
19.24 Newutche [h]ettuog, Ahque sohquñnummuttúh, qut tannahtâadtitteuh, howan woh ahtunk, wussukwhonk woh pokkodche nnih? noh án8wádt, Neg chippunnumóádtúwog nuthogk8ongash, kah ne nuppétauwosqusháonk wuttittan[u]ohtaadtinneau, newaj matwaog yeush usséhettit.
19.25 Neit na kishke pummetúhkuppunonganit neepóog, Jesus ohkasoh, & ohkasoh ummissesoh, Mary Cleophas ummittamwussoh kah Mary Magdalene.
19.26 Newutche Jesus naont ohkasoh, & noh ukkodnetuhtauw[a]énin noh kishke neepau ne wommónonche[h], unnau ohkasoh, Mittumwossis kuhkinneau Kenaumon.
19.27 Neit unnau ukkodnetuhtauaénumoh, Kuhkinneau kokas. Kah neit n8che hower, noh kodnehtuhtauaen wunneemunoh en weekit.
19.28 Yeu mahche nnag, Jesus wahteunk wame teanteaquassinish kezteaúsuash, noh wussukwhonk woh pógkodche nnih, n8wau, Nukkúhkutt8n.
19.29 Kah ne ponamun wunnonganit vinegar, wunnumwohtineau spungut vineger, kah ponamunneau ut hysop, kah upponamauóneau wutt8nut.
19.30 Jesus attumunuk vineger, n8wau, Kesteaúsu kah nauánum uppuhuk, kah nupp8.
19.31 Newaj Jewsog, newutche mô quoquoshwen, onk woh mat muhhogkunk ogk8chen8og pummetunkapun[é]ganit saboth-dayeu, (newutche ne saboth-day mishikkesúkod) nanampassumáog Pilatoh, onk wuhkontash woh pohque[t]ahhamun, onk woh amaunȯog.
19.32 Neit matwaog peyaog, kah pohquetahhamwog wuhkontash, noh negȯnohk8chek, kah noh onkatog neh weeche pummetonkapunacheh.
19.33 Qut páonáhettit Jesusoh, kah nauáhettit mahche nupp8i matta uppohquattáhhamauóuh wuhkóntash.
19.34 Qut pasuk matwau ukkónukkéhtahwhoh ukqunnúhtugk, kah teanuk newutch sohham8m8 wsqueheunk, kah nippe.
19.35 Kah noh nag, wáuwau, & 8wauwáonk wunnómwam8, kah wahteau wunnómwau, onk woh k8namptamw8.
19.36 Newutche yeush nnihyeuash, noh wussukwhonk woh pakodchennih, matta pish pokshán8h pàsuk wuskon.
19.37 Kah wonk onkatog wussukwhonk n8wau Nag pish ummóninauóoh neh kônuhkéhtahwáhettitcheh.
19.38 Kah yeu máchche nnag, Joseph Wut-aramatha, (noh ukkodnetuht[a]énumoh Jesus qut kemeu qushóau Jewsoh) nanompassumau Pilatoh woh wutamaunónat wuhhogkuh Jesus, kah Pilate 8namptauoh, newajeh peyont neemunau wuhhogku[h] Jesus
19.39 Na wonk uppeya[n] Nicodemas, noo negonne paohónup Jesusoh nukonáeu, & paudto kenukkenaùsu myrre kah Aloes, papaume nequt pasukk8e poundtúo.
19.40 Neit neemunnáog wuhhogkuh Jesus, kah 8wéinágkinóuh hashabponákinit, nashpe spices, neáhusséhettet Jewsog pósekínuttéhettitcheh.
19.41 Neáyeuonganit adt pummetonkápunáuut ne ahteau tanohketeaonk, kah ut tanohketeaonganit wuske weenóhkeyeu8, ne asquam howan pósekinóont.
19.42 Newajeh pósekenahettit Jesusoh newutche Jewsog ukquaquashweongane kesukkod, newutche weenóhke páswohteau.
20.1 Ne week negonne kesukok peyau Mary Magdalen nomp[ä]eu, ash papesukok, [en] weenohkeet, kah kuhkinneam qussuk amaunumúnat wutche weenohkeet.
20.2 Neit quogqueu peyaóneau Simon Peteroh, kah onkatogeh kodnehtuhtauaenin neh Jesus womónoncheh, kah nah wuttinuh, Amaunaog Lord, wutch weenohkeet, kah tatta toh ponáhettit.
20.3 Newajeh Peter sohhog kah noh onkatog kodnetuhtauwaen, kah peyáog weenohkee.
20.4 Kah neeswe quogquéog, kah noh onkatóg kodnetuhtaen nukkomau Peteroh, kah negonne peyau wenohkeet.
20.5 Kah nââusit, kah p8sámit, naum hashabponagkenash neséepsin, qut matta uppetutteaun.
20.6 Neit Simon Peter asukauont peyau, kah petutteau weenohket kah naum hashábponágkenash ne seepsin.
20.7 Kah chishkenitcháhhou ne ohtagkup uppuhkukqut, matta weétshinn8h hashabponaganit, weésquánausu chippe ohteau.
20.8 Neit petutteau noh onkatuk kodnetuhtauaenin, noh negonne peyomp weenahkeek kah wun[n]aumun, kah wunnamptam.
20.9 Newutche asquam wahteauog wussukwhongash, noh mos wutch omo[h]keu ween[a]hkeet.
20.10 Neit kodnetuhtauaénuog moncheog wonk en weekuout.
20.11 Qut Mary poquadche nepau weenohkeet, mau, kah maug nauwóseu, kàh posampu weenohket.
20.12 Kah naau neesuoh angelsoh wompésuoh, appúog, pasuk uppuhkukqut, kah onkatuk wussetit ne supsikup Jesus wuhhog.
20.13 Kah nag wuttinouh, mittumwosis, toh wutch mauân? Noh wuttinuh, newutche amaunaog Nullordum, kah tatta ponahettit.
20.14 Kah yeu an8wadt, quashkeu, kah naau Jesus neepok, kah matta wahteau8h noh Jesus.
20.15 Jesus wuttinuh mittumwossis tohwutch mauan? howan natinneáwhadt, unnantog noh nanaweteunk tanohketeaonk, wuttinuh, Sir, amaunasah missohhamah toh pánas kah woh nutamaun.
20.16 Jesus wuttinuh, Mary, quinnuppekompau kah wuttinuh, Rabboni, ne nauwuttamun, Nassontimon.
20.17 Jesus wuttinuh ahque mussuneh, newutche asquam nukkuhkuk8h en n8shut qut ûhsh neematut, kah nag us nen nukkuhkukquem en N8sh ut, kah kenaau K8sh8wont, kah en Nummanitt8mut, kah Kummanitt8m8wout.
20.18 Mary Magdalin peyau & wuttinnon kodnehtuhtaénúh wunnauáonk Sontimoh, kah yeush wuttinnonash.
20.19 Kah ne kesukok wanonk88k, ne weeke negonne kesukok, squontamash kophâusik, kodnetuhtaénúog adt miaéhettit, qushaongan8 Jewsoh, Jesus peyau, kah nashaúe neepau, & nah wuttinuh, Wunóhteagk
20.20 Kah yeu an8wadt, nah wunnóhtinuh wunnutchegash, kah uppeteágunit. Neit kodnetuhtaéuuog weekontamwog nauáhettit Lordoh.
20.21 Neit Jesus wonk wuttinuh, Wunnohteagk, neáne ann8sit N8sh, ne kuttinne an8nunneau.
20.22 Kah yeu án8wadt, wunnashánittaúoh, & wuttinn[u]h, attúmun8k wunneetupanatamwe Nashaúanit.
20.23 Howanig ummatcheséonkanóash ahquoantamaúog, nag ahquoantamauóneau. Kah howanig ummatcheséonganoóash matta ahquoantamau8óg, nag matta ahquoantamauonaôash.
20.24 Qut Thomas, noh pasuk nabo nees8wutcheg, ussowésu Dydamus, matta weetômuh Jesus páont.
20.25 Onkatogig kodnetuhtauaénuog newaj unnáhettit, nummahche nauómun Lord: qut wuttinuh, kuttummá naumon kohkinneásimuk wuhkóhsit, wunnutcheganit, kah pétauwon nuttinwhunitch ne adt kuhkinneásimuk wuhkóhsit, kah pétauon nunnutch peteóganit, matta n8nàmptam8h.
20.26 Kah mahché nishshwósuk tahshikquinukok, wonk ukkodnetuhtaenumoh moiéoh, kah Thomas 8weetómuh; Jesus peyau, squoantamash kobhausik, kah nashaúwe neepaú, kah n8wau, wunnóhteagk.
20.27 Neit unnau Thomasoh, paudtunish kuttinwhunitch, kah naish nunnutchegash, kah padtunish kenutcheg, kah petauush nuhpeteágunit, ahque chanánitush, qut wuñamptash.
20.28 Kah Thomas wunnamp8hamauoh kah wuttinuh, Nussontimom & Nummanitt8m.
20.29 Jesus wuttinuh, Thomas, newutche kenaeh, k8namptam, wunnanumoog nag matta naum8gig, kah onch w[un]amptamwog.
20.30 Kah wonkatoganish monatash kuhkinneasuonganash Jesus ussu ut anaquabenit ukkodnetuhtaenumoh, matta yeu adt wussukwhosinogish yeu wussukwhonganit.
20.31 Qut yeush wussukwhosuash, woh k8namptamw8 Jesus noh Christ wunaumonoh God, kah nashpe k8namptam8ongan8 woh k8tahtaúunneau pomantam8onk nashpe 8wesuonk.
21.1 Mahche yeush n|nag, Jesus wonk naéhtauau ukkodnetuhtaenumoh, ohquon[...]? kehtahhannet Tiberias, kah yeu wuttinne nahtuhkon wuhhogkuh.
21.2 Nag moe appupanneg Simon Peter, kah Thomas ussowesu Dydamus, kah Nathaniel Ukcana en Galile, & wunnaumonuh Zebide, & onkatogig neesuoh ukkodnetuhtaenumoh.
21.3 Simon Peter nah wuttinuh, n8tamogquam: nag wuttinouh, Neenan wonk k8weecháunnumun: sohhamwog, kah p8suog teanuk kuht8nogqut, kah ne nohkog wanne teag nehtaú8og.
21.4 Qut [n]ompuhkéik, Jesus neepau kéehchippam, qut kodnetuhtaenúog matta wahteau8og noh Jesus.
21.5 Neit Jesus nah wuttinnuh, Mukkiésog, k8meechumimw8? wunnamp8ham[a]uoh, Matta.
21.6 Kah nah wuttinuh, Us[si]shan8k hoshabp unninnohkôunn[í]eu kuht8nogqut, kah woh kenampteamw8. N[e]wajeh nesishanahettit, & matta tapenumóog ukkúhpunnonaóont, newutche muttaán8og namóhsog.
21.7 Newajeh noh kodnetuhtauwaen, Jesus womónoncheh, unnau Peteroh noh Lord. Neit Simon Peter n8tog noh Lord, puttúkquobpússu wunn8tamogquáeu hogk8onk, (newutche poskissup) kah quehshau en kehtahhannet
21.8 Kah onkatogig kodnetuhtaenuog peyaog ut kuht8nogquemésut (néwutche matta na8sukom8og nunóhkomuk, qut papaume nees[i]t pasuk8ishqua ogkod) wutánchiméog hashabpoh nashpe namohsoh.
21.9 Neit quenau peáhettit nunóhkomuk, naumwog n8htau mohkussaash, & namohsog ne wutappósinneau, kah petukqunneg.
21.10 Jesus nah wuttinuh, Pas8k nawhutch namohsog neg padtuhwhagig.
21.11 Simon Peter kahkohqueu, & kuhpinau hashabpuh, wunnumwápinneau mogkommâquog, nequtpasuk8wog & napanna tahshinchag & nishuog; & ônnau moaog qut matta hashabp s8kshaou.
21.12 Jesus nah wuttinuh, Péyok meetseek. Kah matta howan ukkodnetuhtauaenumoh tapenum8 wunnat8tomounat howan ken? wahteauhettit yeuoh Lord.
21.13 Neit Jesus peyau, kah neemunnum petukqunnunk kah nah wuttinnúmauon, kah wonk namohsoh.
21.14 Ne nashwuñú8k Jesus wuñaeéhtaônat ukkodnetuhtaénumoh, mahche omohkit wutch nuppunat.
21.15 Neit mahchep8hettit, Jesus unnau Simon Peteroh, Simon wunnaumonuh Jonas k8womauseh ánue onk yeug? wuttinuh, nux Lord, k8wahteoh k8wómon8onk: wuttinnuh, sohkomm8s nu[tshe]psemésog.
21.16 Wonk wuttinuh [na]hohtôeu, Simon wunnaumonuh Jonas, k8womauseh? wuttinuh, nux Lord, k8wahteoh k8womonsh, wuttinuh, sahkomm8s nut-sheepsumog.
21.17 Wuttinuh shwudt nompe Simon wunnaumonuh Jonas, k8womaúseh; Peter wuttamantam newutche wutinnon shwudt nompe, k8womaúseh? kah wuttinuh, Lord, k8wahteóh wame teanteaquashinish, k8wahteoh k8womonsh, Jesus wuttinuh, sohkomm8s nutshipsumog.
21.18 Wunnamuhkut wuñamuhkut kuttinsh, ash nunkompaean, kupputtukquobpus, kah katton toh kod [ô]an, qut kutchis[u]ean, pish kussummogkénum kuppitteen[a]sh, kah onkatuk pish kupputtukquobpunuk, kah pish kuttiss8unuk ut tôh mo unnánatam8an.
21.19 Yeu wutch eyin nauwuttam88 uttôh pish ane nuppuk, sohsum8ónat Goduh, kah yeu an8wadt, wittinuh, asuhkah.
21.20 Neit Peter quànuppekompauut, naau noh kodnetuhtaenu Jesus womónoncheh, asukaúsu, noh ompatussukup wohpan[a]gunit wunnonkque meetsinneat, kah n8wau, Lord howan noh wànass8mukquéan?
21.21 Peter náont unnau Jesusoh, Lord kah toh yeuoh pish ussen wosketomp?
21.22 Jesus wuttinuh, unnantog noh appit na en nuppey[ó]nat wonk, ne toh kittinhúkqun asuhk[a]h ken.
21.23 Neit yeu n8wàonk n8tunkquot ut 8weemattiñeat, noh kodnetuhtauaén matta pish nupp8, qut Jesus matta wuttinuh, matta pish kenupp8k; qut, uñantog na wutappiñeat na en wonk nuppeyon[a]t ne toh kittinhúkqun.
21.24 Yeuoh noh kodnetuhtauan noh wauwodt yeushoh, & yeush 8sukkúhhumun[a]sh, kah n8wahteómun 8wauwàonk wunn[u]mwóm8.
21.25 Kàh onkátoganish m8natash Jesus nish ásechish, nash wussukwhôsik nish noh pasuk, nuttenantam muttaohkit, matta woh wômuttan8ash nish wussukwōganash woh wàsukkúhkumukish Amen.

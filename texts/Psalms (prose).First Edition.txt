1.1 Wunaumau missinnin noh matta aonk wuttuwonganit matchetou, asuh matta neepau8k, ummáyeuout matchese[a]enuog, asuh matta ápegk wutappuonganit mamanowontamwaénin.
1.2 Qut wuttinn8waonganit Jehovah wuttapeneaum8onk, kah wuttinn8waonk missantam kesukodtaeu kah nukkonáeu.
1.3 Kah ogqueneunkqussu mehtugqut ahketeámuk ut kishke sepupogqut, noh ummeechummuonk uppaudtunk nehenwonche utt8wutchu: kah 8neepog matta pish n8kshaun8h, kah wame uttoh ásit pish misségen.
1.4 Matta neane matchetukeg: ut ogqueneunkqussuog wossadtea[u]munit, uttiyeu t8[u]nontog waban.
1.5 Newutche matta neepauóog matcheetupanatogig wussittum8onganit; asuh matcheussecheg ut ummukkinneonganit wunnomwaeussecheg.
1.6 Newutche 8wahteóun Jehovah ummayash sampwesecheg: qut ummayou matcheetupanatogig pish awakompanóm8.
2.1 Tohwutch penuohteáog musquantamohettit, kah missinninnuog unnantamo[h]ettit tahn8che teaguas.
2.2 Ketass8tamwog ohkeit chipaphéaog wuhhogkauh, & n[a]nánuácheg ken8nittuog ayeuuhkonittue Godut, kah ayeuuhkonittue sasequnónche, n8waog.
2.3 Paskuhkommuttuh wutahtagkups8ongash, amauhteátuh uppémunohtean8ash, wutch kuhhogkanónut.
2.4 Noh apit kesukqut [h]ahánou: Manit ummómontauoh.
2.5 Onk pish nahhoh ken8[n]uh musquantog: pish wutchepheuh m8cheke musquantog.
2.6 Qut onch nuppon nukketass8tamom n8netupanatamwe ut wadchumut Sion.
2.7 N8wahteauwáhuwam k[e]santamóonk Jehovah nuttugkup, ken nunnaumon, yeu kesukok k8naumóniyeu[m]sh.
2.8 Wehquetumah, onk kittinnumoush penowohte[á]og wutche k8kompuhchasuash, kah aongkóe anohk[e]8g wutche kutahtóonk.
2.9 Pish kussukquttahwhôog nashpe móohshogque a[n]wohhou, pish kuss8kquohkonot onatuh ahkuhqutteaénin 8wisquadt.
2.10 Waantam8k yowutche, woi ketass8tamwog, netuhtau8k kenaau wussittamwaenuog yeu ut ohkeit.
2.11 Waussum8k Jehovah nashpe wabesuonk, weekontam8k nashpe nunnuksh[u]onk.
2.12 Chipwutt8unáp8k wunnaumónain, ishkont musquantog, kah kuppaguanimw8 wutche mayut: umm8squantam8onk nashqunak webe oggu[h]se[?]ese, 8nanumó[ȯ]g n[]nag paubuhtanumoncheg.
3.0 {Ukketeohhomaonk} David, to[m]wutauont wutch anaquabit} Absolomwoh {wunnaumonuh.}
3.1 Jehovah, toh nuttin k8hk8tne neg wadtaméhitcheg monaog neg ayeuohkôsitcheg.
3.2 Monaog weatimoncheg nukketeahogkonuh: matta ahtôou aninnummoadtuonk ut Godut. Selah.
3.3 Qut ken woi Jehovah, nutógquneg, nussohsumôonk, kah noh tohshinuk nuppuhkuk.
3.4 Nummauunitteau God nashpe nummishontowáonk, onk nunn8tunk wutch 8netupantamwe wadchumut. Selah.
3.5 Nussepsinup, kah nukkoueep, nutt8kep, newutche Jehovah n[a]naihuk.
3.6 Matta woh n8wabesuónuh piogqut muttanonganogkussuog missinninnuog, weenuhkoi[e]hettit.
3.7 Neepaush Jehovah, wadcháneh woi num-Manitt8m, newutche ken kuttógkom wame nummatwomog ut wutompikkonn8w[ó]ut: kuppohquetahham weepittash matcheetou.
3.8 Wadchanittuonk wutchaiyeum8 Godut: k8naneteáonk ut kummissinninnu[m]tu. Selah.
4.0 {Nohtumuhpequodt ut} Neginoth, {ketohhomaonk} David.
4.1 NOOtah nanompussumunon, woi num-Manitt8m n8nomwaeusseonk, kussohwhuneup, kobhóseon, kitteamonteanum[e]h, kah n8tash nuppeantam[ó]wonk.
4.2 Woi kenaau wunnaumonoh wosketompaog, toh utt8che kukquinnuppémw8 nussohsumówonk en akodchinat? kah k8womantamumw8 tohn8che usseonk, kah kenátinnehamw8 pann8waonk? Selah.
4.3 Qut wahteau8k, Jehovah wutchippeponamonuh wáneetupanatamunutcheh, Jehovah nunn8[t]unk wehquetumauog.
4.4 Wabesek, kah hque matchesek, n8wagk nehenwonche ketahh8wóut ut kutappinneôut, kah chequnussin8k. Selah.
4.5 Sephamók God wunnomwausseae sephauseonk, kah 8namptók Jehovah.
4.6 Monaog n8waog howan nahtinukqueog wanegik? Jehovah tohshinumaiinnean 8wequ[á]8m kuskesuk.
4.7 Kummagun weekontamowonk ut nuttahhut, m8cheke onk mônakish 8weatchiminneoash kah 8ske[n] winneum8.
4.8 Na neese wunnohteáe nusseepsin kah nukkouem, newutche webe ken Jehovah, kutáyimah nánauwantamóe wunáyeuonk.
5.0 {Nahtompuhpequodt}, Nehiloth: {Ukketoohhamaonk} David.
5.1 NOOtash nukkutt8wonganash, woi Jehovah, natwontash nunnatwontamowonk.
5.2 Kukkeihtash n8wadtauatonkqussumauwonk, nuk-Ketass8tom8m, kah num-Manitt8m, newutche ken kuppeantamoush.
5.3 N8wodtauatonkqussuonk woh ken8tam nompoáeu, woi Jehovah: nompoáeu kussampwunnumauunun nuppeantamóonk, kah nuttushpoquáim.
5.4 Newutche ken Manit, matta kuttapeneaum8h matcheseonk, onk matta k8weetomuk8h matcheseonk.
5.5 Mattammag[u]og matta pish neepau8og anaquabea[n], kussekeneau wame anakausitcheg matcheseonk.
5.6 Pish kuppaguanóog nag pann8wacheg: Jehovah ukkogkoánum[a]u sheuteaén[ú]h kah as8kekodteanúh.
5.7 Qut neen nuppetutteam keekit, newutche mónatasah kummonaneteaonganash: kah k8wabissuónitteonganit k8wôwussumush, en nogque k8netupanatámukkomukqut.
5.8 Sagkompaguneh, woi Jehovah, en k8nomwausseonganit, newutche nummatwomog: sampweteaush kummay ut anaquabeh.
5.9 Newutche matta wunnomwayeuonganinno ut wutt8n8wóut, wuttinnomaiyeú[m]8wóut matcheseongash: ukquttungan8 wôshwi weenohkeyeu8, nanwonyeum8wog ut weenann8w[ó]ut.
5.10 Páguas naghog woi God, penushahettich nashpe nehenwonche ukken8nittuonganuwóut: pogkenok newutche monakish ummatcheseongan8óash, newutche kukkeitohteanánittuwáhukquog.
5.11 Qut wame yeug paubuhtanumukqueaneg, weekontamohettich, nagwutteáeu weekontamóe mishont8wahettich, newutche nag kukkinhamauog: onk nag womontogig k8wesuonk weekontamowónukqush.
5.12 Newutche ken Jehovah k8nanum wanomwae ussecheg: nashpe k8womóussúonk k8weenuhkau, onatuh ogqunneg.
6.0 {Nohtompuhpequodt} Neginoth, {ut} Sheminith: {Ukketoohhamaonk} David.
6.1 Woi Jehovah ahque áuskomeh ut kummusquantamowonganit, onk ahue sasamakoúheh ut kussópetáe kummusquanetam8wonganit.
6.2 Monanumeh, woi Jehovah, newutche n8chumwes: woi Jehovah, neetskeheh, newutche nussaú8kon.
6.3 Nukketeahogkou wonk m8cheke onkuppunnau: qut ken, woi Jehovah, aquompak.
6.4 Quinnuppish, woi Jehovah, pohquahwus nukketeahogkou: woi wadchaneh, newutche kummonaneteaonk.
6.5 Newutche nápumukish matta kummequanumitteoh: ut weenohket howan tabuttantamunkquean.
6.6 Nussauanum nutáiukkóntowáonk, qunnenuhkon nutaiyum nutappen pomons8wémou, ut nashpe nussuppequash nutogquehchippadtóh nutappin.
6.7 Nuskesukquash mohtupaemoash wutch mauonk: nano wussesekshau newutche wame nummatwomog.
6.8 Amaeitaegk wame anakauseógish matcheseonk: newutche Jehovah n8tam nummauongane wadtauatongqussuonk.
6.9 Jehovah n8tam n8weehquetumowonk, Jehovah neemunnum nuppeantamowonk.
6.10 Nummatwomog wame akodchehettich, kah onkapunahettich: quinnuppehettich, kah akodchhettich teanuk.
7.0 Shiggaion David, {yeush ketoohomauau Jehovah papaume ukkuttoowongash} Cush {up-Benjamite}.
7.1 Woi Jehovah num-Manitt8m, nen kupbaubuhtánumoush, wadchaneh wutch wame neg kodwoskhukqueoneg, kah pohquahwusseh.
7.2 Ishkont sóhkwushônau nukketeahogkonuh, onatuh qunônou sohqshadtunk, matta woh toh adt wodchanutteumukish.
7.3 Woi Jehovah num-Manitt8m, yeu usséon, matcheseongan88uk nunnutcheganit.
7.4 Onkquodtaúogis matcheseonk wonohk[â]sit (nux, nuppohquohwhunop noh tahn8che ayeuohkáusit.)
7.5 Matwau wunnômattuhkauonch nukketeahogkonuh, kah tohqunonch, nux, taskuhkodch nukketeaonk ohkekontu, kah ayeuw[á]hitch nukquehtiánumitteaonk puppissiyeuut. Selah.
7.6 Waapish, woi Jehovah, musquantaman waabin kuhhog, newutche ukkogkeeuwaongan8 nummatwomog: kah t8nhkanumwansheh en ne wussittumm8onganit, ne an8w[á]up.
7.7 Nemehkuh mukkinneonkane missinninnuog pish k8weenohkongquog, newutche nag wutch qunnunkquappúe qushkish.
7.8 Jehovah pish wussumau missinninnuh; wussummeh, woi Jehovah, neaunag n8nomwausseonk, kah neaunag nussampweusseonk nen ut nuhhogkaut.
7.9 Woi matcheetowog ummatcheetowongan8 wohkukqu[t]hsitch, qut menehkeh sampwesecheg: newutche wunnomwáe God qutchehtau metahhash, kah mutt8nussoh.
7.10 Nuttongk8ogquss8 God: noh wadchanont sampwuttahonutcheh.
7.11 God wussumau wunnomwausseaenuh: God musquanumau matcheetowoh asekesukokish.
7.12 Matta quinnuppekompauuk, kéhtadtau wuttogkodteg, ónchippinnau wutohtompe kah ukquoshwunuh.
7.13 Kah wonk ukquóshwunnumau tôh woh ánuppinnit: kah wussantequohwoh ukk[ô]unkquodtash noshteanutcheh.
7.14 Kusseh, wutonkquomome paudtaun matcheseonk, wompequaou woskehuwáonk, kah pann8wayeuonk neechau.
7.15 Wônteaúh, kah ukkuthámun, onk petshau wônogqut ne kezteunk.
7.16 OOwoskhuwáonk pish quinnuppem8 en nehenwonche uppuhkukqut, kah wutcheke usseonk pish pogkishin nehenwonche uppuhkukqut.
7.17 Nuttabuttantamau Jehovah neaunag 8[n]omwausséonk: kah nuttinn8hhomom tabuttantamóonk, 8wesuonganit Jehovah noh quanunkquappit.
8.0 {Nohtompuhpequodt ut} Gittith: {Ketoohhomaonk} David.
8.1 Woi Jehovah num-Manitt8m, uttoh nukkukque wunnegen k8wes[u]onk wame muttaohket! kupponam kussohsumóonk ongkouwe kesukqut.
8.2 Wutch wutt8n8wóut mukkiesog, kah n8nukeg kuhkuhquttum menuhkesuonk, newutche kummatwomog, onk woh kummanunnisseh matwau onk an8tont.
8.3 Natwontamon kukkesukkumash kuppuhkukqu[á]nutchée anakausuonganash, nahnepaúshadt, kah anogqsog kukkeihtimopanneg.
8.4 Howan wosketomp woh mehquânumadt? kah wosketomp wunnaumonuh woh nadtuahheadt?
8.5 Newutche kukkezheop ut agwésu Angelsog: onk kutcheetuhquabin nashpe sohsumóonk kah quttiánittuonk.
8.6 Kittinnunnumain nánaánumun kenutchegane anakausuongash, kupponam wame teanteaquassinash agwe wusseetit.
8.7 Wame sheepsog kah oxenog, nux, kah puppinashimwog ut ohte[a]konit.
8.8 Puppinushaog mamahchekesukqut, kah namóhsog ketahhannit, kah nishnoh pomushom8 mayash ketahhannit.
8.9 Woi Jehovah num-Manitt8moh uttoh en muttae wunnegen k8wesuonk wame muttaohket.
9.0 {Nohtompuhpequodt [a]t} Muth-Labben: {Ketoohhomaonk} David.
9.1 Kuttabuttantamoush, woi Jehovah, nashpe mámusse nuttahhut: nunnáhtutteam wame kummonchanatamwu anakausuwongash.
9.2 N8weekontam káh kumm[u]skouanatam8woush nuttinn8homom tabuttantam8wongash k8wesuonganit, woi ken quanunkquappean.
9.3 Nummatwomog quaskehettit, nag pish penushaog, kah paguanúog ut anaquabean.
9.4 Newutche kuta[n]umwontamah nussampwusseonk, kah noo[t]s[i]nn8wonganit, kutapip 8sittam8ongane appuonganit, sampwe wussittumunat.
9.5 Kuttaushkomomp penuwohteaog, kuppáguanomp matcheetoweg, kutjiskhomup 8wesuongan8 micheme.
9.6 Woi ken matwau, pagwan8onganash wohkukquôshinneash yauyatcheh: kah kuppapâgodtoh otanash, mehquanumaongan8 nashpu nuppók.
9.7 Qut Jehovah pish michemeyeu8, quaquashwe[e]htomup wutappuonk wutch wussittum8wonk.
9.8 Kah pish sampwe wussittum muttaohke, pish wussumau missinninnúh ut sampwiyeuut.
9.9 Jehovah pajeh spúhh8wáonkánu8 mukk8kinutcheg, pajeh sp[ú]hh8wónganu8 wuttammepunáumuk.
9.10 Kah nag wahteunkig k8wesuonk k8namptunkquog: newutche ken Jehovah matta kenukkonóog neg natinneahhukquéaneg.
9.11 Ket8hhomok Jehovahut, noh ápit Sion: pahketeau8k kenugke missinninnutu wutusseongan8.
9.12 Nat8tomuhteadt nushehteáonk, 8wâanumoh nahog: matta wunánatámou ummauongan8 ohhohpánutcheh.
9.13 Monanumeh, woi Jehovah, natauwompadtash n8tamehpunáonk nashpe nag sekeneunkqueaneg, ken tahshinnea[n] wutch nupp8wongane squontamut.
9.14 Woh nahtitteam wame kuttabuttantamonteaongash 8squontamut wuttaunésoh Sion: n8wekontam k8wadchanuaonganit.
9.15 Penuwóhteaog quttauwéog ut wônahteahéganit ne kesteauhetteup: wonâshahettit appéhonuh, ut upputhugkouoh ut nehenwonche wusseetuóut.
9.16 N8wahêoun Goduh nashpe 8sittam8ongash nish aseche, matchetou puttuhhuk ut nehenwonche wunnutchegane usseonganit Higgaion. Selah.
9.17 Matchetoog pish no[h]kónog chepiohkomukqut, kah wame wutóhtimonneash wananumoncheg Goduh.
9.18 Newutche matta nagwutteáeu wunánuma[ú]ou matchekuoh wutanno[ó]suonk matcheku, matta pish 8wánteauun micheme.
9.19 Omohkish, woi Jehovah, ahque sohkoiitch missinnin, penuwohteaog wussumunaj ut anaquabean.
9.20 Wâbesuah, woi Jehovah: onk woh wutohtimóneash, nehenwonche wahteauog webe wosketompaog. Selah.
10.1 Tohwutch neepaiyean n8adtit, woi Jehovah? tohwutch puttogquéan ne adt wuttammepunni?
10.2 Matcheetou pitchu[à]numwudt kodwoskéhheau matchékuoh: tohqunukquehettich uppuhchúteaongan8 ne unnantamohettit.
10.3 Newutche matcheetou muskóau toh ânahtág wuttah ne nnih: kah wunnanumau i[á]hchewontamwoh uttiyeuh Jehovah óhquanumonche.
10.4 Matcheetou pitchuánumweenongqussit, matta natinneahwóou Goduh, wame wuttinanatam8wonganit matta Godunn8.
10.5 Wutusseongash nagwutteáeu unkqunneonkquodtash: kussittam8wonganash wohqut ahtáash wunn8nomputtamunash: kah wame ummatwomoh ummámeshanimuh.
10.6 N8wau ut wuttahhut, matta pish nuttóntsappu; newutche matta woh toh nuttit wuttammehpunóh.
10.7 Wutt8nit numwohteau matchenánutteáonk, k[á]h as8kekodtea[o]muwonk kah p[ù]hchuteáonk: agwu weenann[ú]uh na wosk[e]huwáonk kah tohn8cheyeu8uk.
10.8 Appu ónkaumpamúkquodtit otanáemesittu, assampamukquodtit, wuttit nushon m[at]ta woskhuánutche: wuskesukquash kemompamáuh matchekuoh.
10.9 Askuhwheteau matta na[û]ou onatuh qunônou, ne seepsuk: askuhwhau matchekuoh noh wuttin tohqunóneat: tohqunau matchekuoh pas8ont wuthashabut.
10.10 Ohtáeu & hohpaheau wuhhogk[u]h, matchekuoh woh penushau nashpe ummenuhkeseumoh.
10.11 N8wau ut wuttahhut, God 8wánanatumun: putt[a]ghom wuskesuk, matta woh nunnukqut naum8.
10.12 Omohkish, woi Jehovah, woi God tohshinush kenutcheg: ahque wananum hohhohpacheg.
10.13 Tohwutch matcheetou mamànowánumónt Goduh? n8wau ut wuttahhut matta k8nompagunnumiéin.
10.14 Kenaumunáp, newutche kenaumun wosk[e]huwaonk, kah wutjishanumowonk, onk nashpe kenutcheg woh wuttinheun: matcheku kuppaubuht[á]numuk wuhhogkuh, ken aninnumauadt nag mat wad8sh8gig.
10.15 Pokshadtash wôhpit matcheetou kah woskehuaénin, natinnehash ummatcheseonganash n[ô] pajeh monteag kummi[s]kom8unat.
10.16 Jehovah keihtas8tam88 micheme kah micheme: penuwohteaog paguanóog wutch wutohtuwóut.
10.17 Jehovah ken8tam hohpou ukkodtantamóonk: kukquoshaeihtam wuttahhou, kutáyum kuhtaúog wutch n8tamunat.
10.18 Wussumónat mat wad8sh8gig, kah woskhetcheg, onk wosketomp yeu muttaohket matta wonk woh woskehuwóou.
11.0 {Nohtompuhpequodt ketohhomaonk} David.
11.1 Nuppaubuhtanum ut Jehovah, ut [t]oh woh unnók nukketeuhogkou [p]t8wej onatuh psuksesit en k8wadchum8wóut?
11.2 Newutche kusseh, matcheetowog anchepunuhtaog: quashinumwog úkkôunkquodtou, ut wutahtuman8óut: woh kemu pumwôog sampw[ú]tteah[ó]nutche.
11.3 Quenohtáe agweóhteagish matchehteaumuk, toh woh wutusseneau sampweusseaenúog?
11.4 Jehovah appu wunnetupanatamwe templeut, Jehovah wutappuonk kesukqut: wuskesukquash ná8om8oash, wanadteaskesukquash qutcheheau wunnaumonáoh wosketompaog.
11.5 Jehovah qutchéheau sampweussaénuh, qut ukketeahogkóunoh sekeneauau matchetowoh, kah [n]eh womantamunutcheh chenauausuonk.
11.6 Matcheetowoh pish wussokanummaoh ahpehhanoh, n8htau kah brimstone nashquttin: yeu wutchippiyeum8 wuttattam8ongkan8óut.
11.7 Newutche sampweusseae Jehovah womantam sampweusseonk, wuttinnussuonk moneaúau sampwusseaeneuh.
12.0 {Nohtompuhpequodt ut} Sheminith: {ketoohhomaonk} David.
12.1 Aninnumaiinnean Jehovah, newutche wanne manittowompaenúun8h: newutche paubuhtanumwaenuog oggushéoog kenugku wunnaumonaohut wosketompaog.
12.2 Tahn8che keket8hkaâog, nish noh weetatteamongan88 nashpe wunanak8wáe wussissitt8n8woash, kah neesi[nn]ú8 wuttahh8woash keket8kaóg.
12.3 Jehovah pish tummessum wunának8wáe mussissitt8nash, kah meenan noh n8wadt mish8waonk.
12.4 N8wâhettit neenannúu[n]nonash pish nutomskausuwohtómun, nussissitt8nonash nehenwonche, howan w[ȧ]santimámeog?
12.5 Newutche matchekuoh woskeheaog kah n8nunnúkeg ummishonnom8óngan8, yeuyeu nutomohkem (n8wau Jehovah) nuppon nanauwinnuat wutche noh mamashanimont.
12.6 Ukkutt8wongash Jehovah pahke kutt8wongash onatuh silver sabassumuk kutohk[o]esabassohsuonganit nesausuk[t]ahshit pahketeaumuk.
12.7 Woh k8wadchanóog, woi Jehovah, kenánaihéaog yeu wutch pometuonganit micheme.
12.8 Matcheetoog popomsháog nish noh ut, uhque matchetowog ut kenugke wunnaumonuh wosketompaog nananuwahettit.
13.0 {Nohtompuhpequ[a]dt ukketoohomaonk} David,
13.1 Tohutt8che pish k8wannumeh (woi Jehovah) nagwutteaeu? tohutt8che pish kupputtogkuhhum kuskesuk wutche neen.
13.2 Tohutt8che woh nukkinn8n nukketeahogkou; neuanatamunish ut nuttahhut asekesukokish: toh utt8che pish nummatwomog mishshehheaog anue onk neen.
13.3 Nawontash kah n8tah, woi Jehovah num-Monitt8m, wussompuwahteoush nuskesukquash; iskont nukkouem nupp8e koueonk.
13.4 Iskont nummatwom n8wau, nutomska[û]óp, kah yeug wadtamméhukquéaneg woh muskouanatamwog ontsappeon.
13.5 Qut nuppaubuhtantam kummonaneteaonk, nuttah muskouanatam8wontam k8wadchan8waonk.
13.6 Nukket8hhomau Jehovah, newutche numm8cheke aninnumunk.
14.0 {Nohtompohpequodt ketohhomaonk} David.
14.1 Mattamog n8wau ut wuttahhut, wanne God[u]n8, aninwog, niskanakausuongash wuttussenáoash, wanne howan wunnesu.
14.2 Jehovah womómpu wutche kesukqut monneáuau wosketomp wunnaumonuh, kodnaum uttoh wuttin wohtamunneau, kah natinnewhon God.
14.3 Wàme amaeog, moeu niskeneonkqussuog matta howan wunnesu, matta pasuk.
14.4 Wame matanakausuog, wanne wahteau8og? m8whôog nummissinninnumoh, mechumuk petukqunneg kah matta wehquetumáauóog Goduh
14.5 Naut m8cheke wabesu[m]og, néwutche God ut uppometuonganit wunnomwausseaénu appu.
14.6 Kutákodchehteomw8 ukken8n8waonk matcheku, newutche Jehovah wutushpuhh8waonguh.
14.7 Woi 8wadchanuongan8 Israel waj sohhom88uk wutch Syon: Jehovah sohh8wunont wutch missinnainneat ummissinninnumoh, Jakob pish muskauanatam, kah Israel pish wekontam.
15.0 {Ketoohhomaonk} David.
15.1 Jehovah, hówan woh apit keekit? howan woh wadohket k8neetupanatamwe wadchumut?
15.2 Noh sompwshadt, kah anakausit Sampweusseonk, kah n8wadt wanamuhkutéyuonk ut wuttahhut.
15.3 Noh matta n8numimonk ut weenañóut: asa mat matchenehheunk weetatteamunguh kah matta wunnamptamaoou kehkontuonk weetatteamunguh.
15.4 Wuskesukquash jishánumau matcheetowoh: qut quttianumau wabesuonóncheg Jehovah: quashómuadt matta qús[h]k8áu tohk[ô]nogque wannéhteunk.
15.5 Noh matta nogohkouhuog wutteaguas wutch anuwu aninnumauwó[n]ah, matta onk quatusseg wutch paumm8waonk ayeuuhkonittue noh matta tamhóuog, howan ásit yeush, matta pish ontsappu.
16.0 {Um-Michtam} David.
16.1 Wadchaneh, woi God: newutche kuppaubahtanumush.
16.2 Nuttah kuttinnomp Jehovah, ken num-Manitt8m: n8neetowonk matta k8nehhukk8un.
16.3 Qut waneetupanatogig yeuut ohkeit, kah wanekitcheg, yeug wame nuttappenea[uo]og.
16.4 Pish monatash wutôhquanum8ongan88ash natinneohwáhettit onkatoge manitt8h: 8tattamóe wsquehheonkane sephamaonk matta nussephamaôh, asa mat neemunnum8h 8wesuongan8h ut nussisset8nut.
16.5 Jehovah wutchippiyeum nutahtaúonk, kah n8tattamwáitch: kenanaáihteóh nuttittanohtôadtúonk.
16.6 Nukhuhkinónghash ut wunnegen ohkéit, nux wunnegen nutahtauonk.
16.7 Nuttabuttantamau Jehovah wutch nukkinn8nuk8onk, onk nutt8unissog nukkuhk8tomunkquog nukkonaeu.
16.8 Nagwutteaeu nuppon Jehovah anaquabeh: newutche appu nuttinnohkôunit, matta pish nutontsappu.
16.9 Newutche nuttah weekontam, kah nussohsumóonk weekontam8m8: kah n8weyaus pish anwôsin8m8 ut an8ôsinneat.
16.10 Newutche matta kenukkonôh nukketeahogkou ut cheppiohkomukqut, asa mat kuttinnanumoh k8neetupanatamwaénin náish aninnowonk.
16.11 Pish k8wahteauwahe may en keteaonganit: anaquabean wâmut weekontam[ó]onk, kuttinohkôonit weekontamóonk micheme kah micheme.
17.0 {Peantamowonk} David.
17.1 Nootash sampweusseonk, woi Jehovah, kuhkeitash nummauonk, n8tash nuppeantamowonk, mo waj sohham8un8g eiantogkieue mussissit8nut.
17.2 K8sum̃uonk 8m8utch wutch anaquabean: kuskesukquash naj wunnomwausseonk.
17.3 Kukqutchteop nuttah, kenátaaheup nukkonaeu: kukqutchheup, kah pish monteag kummiskom8, nutahchuwéussen, nutt8n mat pish matcheyeu.
17.4 Papaume wutanakausuongash wosketompaog nashpe kukkutt8wongash, ut kussisset8nut nunnaanôweh wutch mayut pagúanaucheg.
17.5 Kenunnush nuppomushaongash kummayut, onk mat woh nusseetash t8nequssinun8h.
17.6 K8wehquetummaunup, newutche ken8tah, woi God, equóhtuhquaeihtah, kah n8tash nukkutt8wonganash.
17.7 Nait[u]tt8sh monchanatamwe kukkitteamonte[á]nutteaonk, woi ken pohquóhwuss8waen nashpe kuttinohkôu, nag paubuhtanumukqueaneg, wutch nag au8hkon[ó]ncheg.
17.8 Unn8wadchaneh neane m8eskesuk: puttógwheh wutonkôuhtomut, kenuppawhúnash.
17.9 Nag wutch matchetowog woskhukqueaneg: kodnushhukkowoneg nummatwomog, wéenuhkaitcheg.
17.10 Nupp8kóm8wog nehenwonche 8weesu: wutt8n8 pittuánumweyeú[u]8.
17.11 Yeuyeu nukquiñupuhkóngqunonog nuppomshaonganonut: wuskesuk88ash ussukkompadtaoash ohkekontu.
17.12 Onatuh qunônou paskonóntog neh kodtohqunoncheh: kah onatuh wushkoshim8m qunónou keemohteadt ut onkâompamukquodtut.
17.13 Omkish woi Jehovah wuttameh n[]noh, penuhteash, pohquohwhin nukketeahogkou wutch matchetowog, neg kuttogkodtegannog.
17.14 Wutch wosketompaog kenutcheganog woi Jehovah, wutch wosketompaog yeu muttaohket, nag wuttahtauongan8 yeuut keteaonganit: kah kenumwóhtinash wunnogkusséont kutadtahtouongash nag numwápuohwunneechánowoh, chaubohkish um̃[?]úmachiyeumoash wunnukkodtumaooh uppeissesimo[?]oh.
17.15 Qut neen, pish nunnaum kuskesuk ut wunnomwausseonganit: pish numm8chekohtóh, t8keon, nussean neánussean.
18.0 {Nohtompuhpequodt ukketoohomaonk muttinneu Jehovah} David, {kenoonau Jehovah yeush ketoohomae kuttoo[m]ongash, nekesukok Jehovah wame pohquohwhunont, wutch wunnutcheganooont matwomoh, kah wutch w[u]nnutcheganit Saul, kah noowau}.
18.1 K8womonsh woi Jehovah nummenuhkesuonk.
18.2 Jehovah nukqussukquánum, kah n8wonkônous, nuppohquohwussuaenum, num-Manitt8m, nukqussukquanum noh paubuhtanumog nutonk8ohqoss8, kah askon wadchanukqueh, kah nukqunohque wonkônous.
18.3 N8weequetumau Jehovah tapenuk tabuttantamauónat: nemehkuh woh nuppohquohwhunit wutch nummatwomut.
18.4 Nupp8wonk wutonkquomomhuaongah n8wéinuhkongqunash: wuttomogka[n]8m8 matta peantam8gig n8wabuwunukquog.
18.5 Wutonkquomomhúaongash chepiohkomuk nukquinupuhkongqunash: wutahpehunah nupp8onk nukoshkóme tohqunukquog.
18.6 Onkupinnaon n8weehquetumau Jehovah, nummaúonitteau num-Manitt8m, n8tamup n8wadtauatongqussuonk wutch wuttempleumut, nummauonk peyaum8 anaquabit, en wohtaúogut.
18.7 Neit ohke nukkeem8 kah quéquan: onk agwu ohtagish wadchuash ontahtaash, kah nukkem8ash newutche musquantamup.
18.8 Sohweem8 pukit wutch wutchonit, kah n8tau wutch wutt8nut unnunau, mohkohsaash ne nashpe chikohtaash.
18.9 Quanábuhkam kesuk, kah n8keu, kah pohkenái ut agwu wusseetit.
18.10 Kah nayeumugk cherub, kah pt8wu: nux, pt8wu wutch wuñuppawhuno[h] waban.
18.11 Pohkinteau wutassampamugquodt8m: week wueenuhkunk, pohkinnuppog, kuhpógke matohqs póhkahqut.
18.12 Kodshaumwushont ut anaquabit, kuppogki matokqs pamém8, mussegan kah n8tae mohkohsaash.
18.13 Kah Jehovah padtaquóhhunnéhtea[n] ut kesukqut, kah nôahpit wuttauatonkquísu, mussegon kah n8tae mohkohsaash.
18.14 Nux, pummu ukkôunkquodtah, kah wusseauhkonuh nahoh, kah pepummu ukkutshánum, kah wutomskauoh.
18.15 Neit passéhtannash nippekontu nógquadtash, kah muttaohke quenohtagish puhkônumunash, aushkòáan, woi Jehovah, kutchân nashaum8ug.
18.16 An8team8 wutch wohqudt, nunneemunuk: nukkuhpunuk wutch nippekontu missi.
18.17 Nuppohquohwhunuk wutch menuhkesu nummatwom, kah wutch nag sekenáitcheg: newutche nag [á]nue menuhkesuog onk neen.
18.18 Nukkinhomunkquog onkapunnáon: qut Jehovah nuttannumunkou.
18.19 Onk nussohh8wunuk en mummishke ayeuonganit: nuppohquohwhunuk, newutche n8weeteánumuk.
18.20 Jehovah nutunkquatunk neaunag n8nomwausseonk: neane pohkág nunnutcheganash nuttinunkquatunkqun.
18.21 Newutche nussampwushám ummayash Jehovah, kah matta nummatcheseáeu nutámaéhtâóh wutch num-Manitt8mut.
18.22 Newutche wame 8sittam8ongash ohtaash anaquabeh: kah matta nuppogketam8h ukkuhk8waongash.
18.23 Neen wonk nussampwes ut anaquabit: kah n8wadchan nuhhog wutch nehenwonche nummatcheseongash.
18.24 Yowutche Jehovah nutunkquatunk neane n8nomwausseonk, neane pohkág nunnutcheganash ut anaquabit.
18.25 Monaneteáhettit, kummonânumóog: sampwésit, kah ken kussampwes.
18.26 Pahkezhettit, kah ken kuppahkes: kah chenouaushettit nánuk kuchénoaus.
18.27 Newutche k8wadchan kuttamunge onkapunácheg missinninnuog, qut kuppenuhteam pahtuánummonugqussitcheg.
18.28 Newutche ken kenashqussum n8weequanánteg: Jehovah num-Manitt8m wequanantam nuppohkená8m.
18.29 Newutche nashpe ken nuppanupwusham, chppan8og, kah nashpe num-Manitt8m nukqueishontam pummeneutunk.
18.30 Qut Jehovah ummay pannuppu wunnegen: wuttinn8waonk God pahketeáuun: wuttonkk8woquoss8unn8wôh neg wame pabuhtanumoncheg.
18.31 Newutche howan Manitt8it webe Jehovah, kah howan quasukquânuit webe num-Manitt8m.
18.32 God nupputtukquábunuk menuhkesuonk, kah uppahketeoun nummay.
18.33 Nusseetash ogquéhteau ahtúhqusseetit, kah nuppónuk nukkussôhkôóoumut.
18.34 Kuhk8tomauau nunnutcheganoh ayeuhkonat: nemehkuh nashpe nuhpin pôhqunau mooshagquohtomp.
18.35 Kah wonk kittinnumaiip k8wadchanuáe ogqunneg kah kuttinnohkou nutashinuk, kah kummanunnissuonk nummishúkqun.
18.36 Kummissigskéhteau nuttóntahnehtuonganash ut agwu neen, onkummat nutt8nukqussin8h.
18.37 N8nômahtúhkôomp nummatwóog, kah nummátamóog, onk matta wonk nukqushk8h nô pajeh nuppaguanónat.
18.38 Nutchadchéuhtahwhóog onk ummatta tapenumóog ompken, penusháog ut nusseetit.
18.39 Newutche kupputtukquôbussup kummenuhkesuonk ayeuwuttinneat: kenáuwôsikkómpaihéaog yeug neepaiitunkqueaneg.
18.40 Wonk kittinninnumah wussittippukánoóash nummatwomog: onk woh nuppaguanóog sekeneáitcheg.
18.41 Mauwog, matta howan uppohquohwhunoh: nux, Jehovah[]ut, qut matta wunnamp8hamaúoh nahog.
18.42 Neit nussukquttahwhôog onatuh puppissai toht8anontog: nussohwhôkonunk onatuh pusseog mayut.
18.43 Kuppohquohwussup ummusquánitteaonganóont missinninnúog, kah kutayeuweh 8puhkúhqunneaóont penuwohteaog: missinninnúog matta wahhéaogig, pish n8wówussumukquog.
18.44 Quéna n8taehettit, pish nosweetunkquog, penuohteáog pish n8wonkkumukquog.
18.45 Penuwohteaog pish mahchéog, pish wabesuog ut assompamukquodtit.
18.46 Jehovah pomantam, kah 8nantaj nukqussukquánum: kah wadchán8wáe num-Manitt8m mishehhenaj.
18.47 N noh God an8tauanshikqueh, kah naôhsikómpaaiheunk missinninnúh ut agwu neen.
18.48 Nuppohquohwhunuk wutch nummatwâut: nux, kutahshineh waabe yeug neepaiittunkqueaneg; kuppohquohwussup wutch musquantamuoenúut.
18.49 Newutche kuttabuttantamoush, woi Jehovah, kenugku penuwohteáog, kah nukket8homom tabuttantam8wonganash ut k8wesuwonganit.
18.50 Missiyeuash uppohquohwussuáonkanash wuttinumaon ukketass8tomómoh: kah ummonánumoh saséqunoncheh, Davidoh, kah wuskannemunneoh micheme.
19.0 {Nohtompuhpequodt: Ukketoohhomaonk} David.
19.1 Kesukquash wunnáhtuhkóneau wussohsumóonk God, kah mamachekesuk kuhk8tomuhteaum8 wunnetchegane anakausuonk.
19.2 Hóhsekôeu kesukodash keket8hkon: kah hóhsekôeu nukonash náhteteauog wahteauonk.
19.3 Wanne unnónt8wáonkanunn8 asa mat pen8wont8waonkanunn8; adt mo n8tamómuk ukkutt8wongan8.
19.4 Uppemunneohtón8 pannu[p]shaum8 wame ohket, kah ukkutt8wongan88ash aongkoue muttaok: na upponamun wetu wutch nepâuzoh.
19.5 N noh onatuh weseentamwaen sohhog wutch weetu: kah weekontam onatuh menuhkesuwen, nanôahteadt.
19.6 Ummoncheonk[]au weekqshik kesuk, kah uppogkudtuhkomóonk na weekqshik: kah wanne teag asómpamukquodtino8 woh mo kôssopitán8g.
19.7 Wuttinnaumatuonk Jehovah pannuppu wunnetuoh, quanuppinónt keteahogkôunoh, 8wauwáonk Jehovah wunnamuhkuteyeú8, waantamwehheunt as8tuoh.
19.8 Ukkúhkwa8onganash Jehovah sampao[ù]ash, weekontamwahteunk metah: wutan8hteam8wonk Jehovah pohkoi, wôshwunnum8m8ug muskesukquash.
19.9 Qusháonk Jehovah pohkoi, machemohtag: 8sittum8ongash Jehovah wunnamuhkutêyeu8ash, kah wame sampweyeu8ash moáeu.
19.10 M8cheke kodtantamunash onk ne gold, nux, onk ne m8cheke wanegik gold: onk ánue weekon onk ne hony, kah honycombe.
19.11 Kah wonk amômáog kittinninnúmoh: kah usséog nishog, missi kutongquatunkanun.
19.12 Howan 8wahteoúnash uppéhchummaauongash? pahkhe wutch kéme matcheseongash.
19.13 Wonk assón kittinneum wutch mat qushe matcheseongash, ahque piahtimehhettich: neit woh nussumpwes, kah numm8ses wutch mishe matcheseonk.
19.14 Nukkutt8wonganash wutch nutt8nut, káh nunnatwontam8wongash ut nuttahhut, tapeneaúmunach ut anaquabean, woi Jehovah, nukqussukquanum, kah nuppohquohwussuaénin.
20.0 {Nohtompuhpequodt: Ukket[oo]khomaonk} David.
20.1 NOOtunkquash Jehovah wuttammepunnáan: 8wesuonk um-Manitt8moh Jakob wadchanukqush.
20.2 An8nonch aninnummoadtuonguh wutch peantamwakomukqut: kah menuhkhukqush wutch Sion.
20.3 Mehquantaj wame kummag8onkanash: tapeneaj chikohtáeu sephauseongash. Selah.
20.4 Uninnumungqush neane kodtantog kuttah: kah wame n naj kukkinn8s8waongash.
20.5 N8wekontamumun k8adchan8onganit, kah 8wesuonganit num-Manitt8mun nupponamunnan nummuttáagunun: Jehovah ussitch wame kuppeantam8wonganash.
20.6 Yeuyeu n8wahteóun, Jehovah wadchanau sasequnutche, wunn8taoh wutch 8netupanatamwe kesukqui8mut nashpe k8wadchán8wáe kuttinohkóunne menuhkesuonk.
20.7 Nawhutch pabahtánittamwog chariotsash, nawhutch horsesoh: qut nummequontamumun 8wesuonk Jehovah num-Manitt8m.
20.8 N8keahheóog kah penusháog: qut nutomohkémun kah nussampokompaúun.
20.9 Wadchanean Jehovah, ketass8t n8tunkqutteuh weekquetumáogkut.
21.0 {Nohtompuhpequodt, ukketoohhomaonk} David.
21.1 Ketass8t muskouantam ut kummenuhkesuonganit, woi Jehovah: kah k8wadchan8wonganit, woi Jehovah: kah k8wadchan8wonganit ut toh nukkukqun ummuskouanatam8wonk?
21.2 Kuttinnumauop neane kodtantamunit wuttahhoh, kah matta kukkogkaanumaoun nohhan wehquetumunkqueanish wussisset8nit. Selah.
21.3 Newutche aspapeantamungk8up kuttinnumau wunnaiyeue k8naneteaonk, kupponumau pahke gold chetuhquab uppuhkuhqut.
21.4 K8wehquetumunk keteaonk,, kah kittinnumauau sepepomantamowonk micheme kah micheme.
21.5 Wussohsumowonk missi ut k8wadchanitteaonganit, quttianittuonk kah wohquanittuonk kupponamau.
21.6 Newutche kutayimau m8cheke wunanumaonk micheme: kuttinsuonk ummuskouanatamheuh m8cheke.
21.7 Newutche ketass8t pabahtanumau Jehovah, kah kesukqut apit monanumont, matta pish ontsappeoh.
21.8 Kenutcheg pish namehheau wame kummatwomoh: kuttinohkou pish namehheau yeug sekeneanukqueaneg.
21.9 Pish kutayeu8g onatuh kesomsquttag musquanumadt naghog: Jehovah pish ummishashqunneuh musquantog, kah pish mahchekussuog nashpe n8teau.
21.10 Wutontsetuongan8 pish kuppagquodtoh wutch ohket, kah 8skannemunnoh wutch kenugke wosketompaog wunnaumonaout.
21.11 Newutche kukkodmatchenehukquog: natwontamwog missi matchenehhuwaonk, ne mat tapenumunhetteg ussen.
21.12 Yowutche pish anummekompoog: quoshonkqunnumauadt nagoh ut wushkesukkouwout
21.13 Mishehhenunaj Jehovah, nehenwonche kumenuhkesuonkanit: nemehkuh nukket8hhomomun, kah n8wawussittumun kummenuhkesuonk.
22.0 {Nohtompuhpequodt ut Ajeleth Shaharukketoohhomaonk} David.
22.1 Nummanitt8m num-Manitt8m, tohwutch ahquanumean tohwutch nau8ssuhkáuwean wutch kuttannumiyeuonk: wutch nummaue kutt8wonganash.
22.2 Woi num-Manitt8m kesukodtae nanompanwam, qut matta ken8tiyeuh, kah nukkonaeu, kah matta nutchequnappu.
22.3 Qut k8neetupanatam, woi ken wadohtean wutabuttantam̃8ongan8out Israel
22.4 N8shunnonog kuppabahtanumukquog: kuppabahtanumukquog, onk kuppohquohhunnopanneg.
22.5 Kummauunnitteonkapanneg, onk kuppohquohwhunopanneg, kuppabahtanumukquog, kah matta akodchuog.
22.6 Qut neen ask8k kah mat n8wosketompóou; nukkekomukquog wosketompaog, kah nummishananumukquog missinninnuog.
22.7 Wame neg náaitcheg nutâhanetunkquog, mamuskéog, nunnukukquoshôog n8waog.
22.8 Pabahtánumop Jehovah, woh uppohquohwhunnuh: pohquohwhunonch, tapeneaúont.
22.9 Qut len neemunnéap wutch ôontomuk kutáyimaiup ánoósuonk n8nont ut wussogkodtunganit nokas.
22.10 Kuppadchippuhhouwónup wutch ôontomuk, ken num-Manitt8m wutch nokas wunnogkussit.
22.11 Ahque nô8sukah, newutche wuttammepunnáonk paswohteau: newutche wanne howan nuttannumungkou.
22.12 Monáog bulsog n8weenuhkongquog menuhkesuog Bashane bulsog n8weenuhkongquog
22.13 Nuttôunnehtongquog onatuh qunnônou m8hm8skupwit, kah neeneehteadt.
22.14 Nussókem onatuh nippeh, kah wame nuskonash n8hn8htahshineash: nuttah onatuh wasôbôhteau ut nôeu nunnogkussit.
22.15 Nummenuhkesuonk nunnohteau ónatuh kodchuhkwishquadt, kah neenan pissogquem8 nutó[m]peuhkô[n]it, onk kuppás8weh uppuppissaiyeumut nupp8wonk.
22.16 Newutche anumwog n8weenuhkunk: matchetowog ummukkinneongan8 n8weenuhkongquog, kanittequómwog nunautcheash kah nusseetash.
22.17 Woh nutapogkétam wame nuskonash: nukkehkinneungquog, kah nummosompámukquog.
22.18 Chadchapenumoadtuog nuthogk8unash, kah tanahtóadtuog nuppetashqushaonk.
22.19 Qut ahque nô8sukah woi Jehovah, woi nummenuhkesuonk teanuk aninnumah!
22.20 Pohquahwhas nukketeahogkou wutch togkodteganit: nunnegonn8womoneg wutch ummenuhkesuonganit anum.
22.21 Pohquohwusseh wutch qunonou wutt8nut: newutche ken8taup wutch wutaskonat nequtyeuun.
22.22 Nukkuhk8tomau neematog k8wesuonk: ut noeu mukkinneonganit kuttabuttantamoush.
22.23 Kenaa[n] quoshogish Jehovah, tabuttantam8k: wame kenaau wuskannemu[n]neoh Jakob sohsum8on8k kah qush8k wame kenaau 8skannemunneoh Israel.
22.24 Newutche matta wutchadchepantam8un asa wutjishontam8un wuttammepunaonk wuttammepunahettit: asa matta puttoghom8 wuskesuk noh whutch, qut mau[n]nitteaonk wu[u]n8taoh.
22.25 Nuttabuttantam8onk pish papaume ken ut mishemukkinneonganit, pish nuttussen nukquoshaumuwaongash anaquabhettit nag qushoncheg.
22.26 Manunnissuog pish meetsuog kah tabep8og: nag tabuttantamauaog Jehovah, nag natinnewhoncheg, kuttahh8oash micheme pomantam8ash.
22.27 Wame aongkoue muttaôhket pish mehquoantamwog, kah quinnuppeôg en Jehovah[]ut: kah wame unnauadtuongash wuttahtimoneat pish wowussummuwaog ut anaquabean.
22.28 Newutche ketass8tamowônk wuttaihe Jehovah: kah nagum nanaunnuwaenin kenugke wutahtimoneash.
22.29 Wame wónogqutcheg ohket pish meetsuog, kah waussumóog: wame aoncheg puppissiyeuut pish nauwaeog ut anaquabit, kah matta woh howan pomantamwaheoou, nehenwonche ukketeahogkouunuh.
22.30 Wuskannemunwog 8wowussumouh, ne pish ogquontamun ut Jéhovah newutche pometeunk.
22.31 Nag pish peyauog, kah pish wahteauwahuwaog wussampweusseonk missinninnuh nag woh nekitcheg, yeuoh yeu mahche ussit.
23.0 {Ukketohhhomáonk} David.
23.1 Jehovah nussohkomm8nuk8waeneum, wanne teag woh nukquenaahik8.
23.2 Nuseepsumwahik ashkoskuhkontu nutass8wunuk ahtou pagodtut.
23.3 Wonk omohkinau nukketeahogkounoh nutuss8wunuk wunnomwausseongane mayut newutche 8wesu[ó]nk.
23.4 Nux, pumusháon wutonkauhtómut 8náunkôáe nupp8onk, matta woh nukquehtam8 woskehittúonk: newutche k8weetomeh, kuppogkomunk, kah kutanwôhhou n8nenehukquog.
23.5 K8nech8hkah ut anaquabeh, anaquabhettit nummatwomog: kussisséqunum nuppuhkuh nashpe pummee, n8tattámwáitch pomponeetupóhshau.
23.6 Wunnamuhkut 8náyeuonk kah monaneteaonk pish nutásukkonkqúnash tohsohkepomantam: kah pish nutta[i]h weekit Jehovah micheme.
24.0 {Ukketohhomaonk} David.
24.1 Ohke wuttaihe Jehovah, kah neadtahshimméchimik: muttaok kah neg na wa[d]ohkitcheg.
24.2 Newutche ukquenuhtauunah kehtahhannit, kah umménuhkehtin woskeche sepuut.
24.3 Howan kóhkuhquidt 8wadchúmut Jehovah? kah howan neepau ut 8netupanatamwe ayeuonganit?
24.4 N$noh po[h]pohkenutchont, kah pahketeahont, noh matta tohshinunk ukketeahogkonuh tahn8che, matta as8kekodteaumowu chadchekeyeuog.
24.5 Noh pish attumunum 8nanetuonk wutch Jehovah, & wunnomwausseonk wutch 8wadchanuáe Manitt8mut.
24.6 Yeu pometeongan8 nag natinneawhoncheg, nátinneahogig kuskesuk, woi Jakob. Selah.
24.7 Tahshinum8k kuppuhkuk88ash, woi kenaau squontamog: tahshinnutteagk micheme squontamog, kah sohsumóe ketass8t pish petutteau.
24.8 Howan sohsumóe ketass8t? Jehovah menuhkesu kah mishimmenuhkesu, Jehovah menuhkesu ayeúwuttuonganit.
24.9 Tohshinum8k kuppuhkuk88ash, woi kenaau squontamog: kah tohsheg michemohtáe squontamog, kah sohsumóe ketass8t, pish petutteau.
24.10 Howan sohsumóe ketass8t? Jehovah wutayeuwehteomuh, n noh sohsumóe ketass8t. Selah.
25.0 {Ukketoohomaonk} David.
25.1 Kutahshinnumaush, woi Jehovah, nukketeahogkou.
25.2 Woi num-Manitt8m, kuppabuhtanumoush, ahque akodchitti, nummatwomog ahque wunnantamm8wôshéttich.
25.3 Nux, ahque akodjhettich nag anoónukqueáneg: nag akodjhettich tahn8che matchesecheg.
25.4 Kah nahtusseh kummayash, woi Jehovah, kuhk8tomah kuttáongash,
25.5 Sagkompaguneh en k8nomwaonganit, kah kuhk8tomah: newutche ken n8wadchánitteáe Manit, ken kutânóonsh qunni kesuk.
25.6 Mehquoantash, woi Jehovah, k8womoausuwáe kitteamonteaneteaongash: kah womoausuwáe k8nesuongash, newutche nôadt unniyeupash.
25.7 Ahque mehquontash nummatcheseonganash waskénuean, asa nuppanneseonganash: neaunag kummonaneteaonganash ne nummequanumeh, newutche k8neseonk, woi Jehovah.
25.8 Wunneetou, kah sampwésu Jehovah: yowutche kuhk8tomauau matcheseaenùh en mayut.
25.9 Samp8wunnau má[n]unnissuoh en wussittum8wonganit: kah kuhk8tomauau mánunnissuoh en ummayut.
25.10 Wame ummayash Jehovah monaneteaonganú8ash kah wunnomwaonganú8ash: nah nanaihteánutche 8n8waonk kah 8wauwaongash.
25.11 Newutche k8wesuonk, woi Jehovah, ahquoantamah nummatcheseonk, newutche missi.
25.12 Howan noh quoshont Jehovah? woh ukkuhk8tomauoh én mayut uttiyeu pepénog.
25.13 Ukketeahogkôunoh pish ayeuoh wunáyeuonganit: kah 8skannemuneoh pish wutahtaunin ohke.
25.14 Jehovah ukkemeseongash 8wahteauwun[á]oash nag quoshoncheg: kah pish wunnahtinoh wunn8waonk.
25.15 Nuskesukquash nagwutteáeu unnogque Jehovahut: newutche pish kôdtinnum nusseetash wutch hashabpit.
25.16 Qunnupish en nuhhogkáeiyeu, & monanumeh: newutche nonsiyeu & n8tamehpunám.
25.17 OOtaméhpunaongash nuttah mogkiyeuash: woi sohh8wunneh wutch nánakompanaonganit.
25.18 Móninneash nutonkapunaonk, kah nutonkquomom8wonk: onk ahquoantamah wame nummatcheseonganash.
25.19 Natwánum nummatwômog newutch m8naog: kah nag nutjishanumukquog nashpe mishe jishánittuonk.
25.20 Woin nanâih nukketeahogkou, kah pohquahwusseh, ahque akodchitti newutche kuppabatanumoush.
25.21 Pannuppu wunneetowonk, kah sampweseo[n]k wadchanhettich: newutche kuttannóonsh.
25.22 Pohquahwhus Israel, woi God, wutche wame 8tamehpunnaongan88ash.
26.0 {Ukketoohhomaonk} David.
26.1 Wussumeh, woi Jehovah, newutche nuppompomusham ut nuppannuppe wunneetowonganit: kah nuppabuhtanum Jehovah, newutche matta woh nutt8nequssin8h.
26.2 Nat8tomah, woi Jehovah, kah qutcheheh, qutcheh nutt8unnussog, kah nuttah.
26.3 Newutche k8womoausuonk anaquabe, kah nuppompomushap k8nomwayeuonganit.
26.4 Matta n8weetapemo tahn8cheyeuwutcheg, asa matta pish nuppetukauóog eiantukeiyeuog.
26.5 Nussekenam ummukkinneongan8 matchesecheg: kah matta n8weetappem8 matcheetowog.
26.6 Nukkutshitto nunnutchegash en pahketeahónat: nemehkuh nukquinnuppuhkom kut-Altar8m, woi Jehovah.
26.7 Onk woh n8wahshadtóh nashpe wuttanatongqussue tabuttantamóonk, onk woh nussinneash wame kummonchanatamwe anakausuongash.
26.8 Jehovah n8womantam ayinneat keekit: kah ayeuonk uttoh ohtag kukquttianumutteaonk.
26.9 Ahque mukkin nukketeahogkou kenugku matcheseaenúut, asa nukkuteaonk kenugku shehteaenúut.
26.10 Wunnutchegan88ash woskêhuwóm8ash, kah wuttinnohkôunn8 numwohteau matcheseonkquatunkash.
26.11 Qut neen nuppompomusham nuppannuppu wunneetuwonganit, pohquohwhunch kah monanumeh.
26.12 Nusset ohteau m8saiyeuut, mukkinneonganit nuttabuttantamau Jehovah.
27.0 {Ukketoohhomaonk} David.
27.1 Jehovah n8wequá8m, kah n8wadchanitteaonk, howan quóshog?
27.2 Matchetowog nummatwomog kah ayeuuhkausitcheg nohkuhkoihettit en meechinat n8weyaus, togkussittassunwóg kah mishnkoúushsinwog.
27.3 Tohkônogque ayeuhteaog waéenuhki[e]hettit, nuttah matta wabesu: tohkônogque ayeuwuttuonk waabehtúnkquea[n], neit pish n8t8anatam.
27.4 Pasuk nukkodtanatamau Jehovah, ne nunnatinnehamun: onk woh nuttai weekit Jehovah tosohkepomantam, naumunat 8nesuonk Jehovah, kah nuppeantamunat ut wut[-]templeumut.
27.5 Newutche wuttammepunnáon, pish nutáudtashuk ut weekit, ut asampâmukquodtut uppeantamwakomukqut, pish nutadtashúk, pish nukquenashhuk qussukquanit.
27.6 Onk yeuyeu nuppuhkuk tahshém8 ánue nummatwomog qunnuppekoihettit: newutche nuttininnumau ut weekit weekontamóe sephausuongash, nukket8hhomo[m], nux nuttinn8homom tabuttantam8wongash Jehovahut.
27.7 N8tah Jehovah mauunnitteauunon nashpe n8wadtauatongqussuonk: onk monánumeh, kah namp8hamah.
27.8 N8waan natinneham8k nuskesuk, nuttah kuttinuk kuskesuk, woi Jehovah, nunnadtinneóhham.
27.9 Ahque puttogwhush kuskesuk ut nóadtit wutche nen ahque kuttinninneum musquanittamwe pogkes: kuttannumaiip, a[h]que nukkósseh, asa ohqu[ȧ]numeh, woi n8wadchanitteae Manit.
27.10 N8sh kah nokas ahquánuméhettit: neit Jehovah nunneemunuk.
27.11 Kuhk8tomash kummay, woi Jehovah: kah uss8wusseh m8siyeuut may, newutche nummatwomog.
27.12 Ahque aninnaumau nuhhog ut wuttenantam8ongan8óut nummatwomog: newutche pann8wáe wauwacheg n8waábetunkquog, kah neg nashontogig woskehuwaonk.
27.13 Woh nussauunumup, matta wunnamptam8wóus, woh nunnaumunat 8neséonk Jehovah kenugku neg pamontogig.
27.14 Annoôs Jehovah, wutt8ántash, onk pish menuhkitteau kuttah: annoôs nussim Jehovah.
28.0 {Ukketoohomaonk} David.
28.1 Kummauunnitteaush, woi Jehovah, nukqussukquanum, ahque cheequnappehtah, iskont chequnapehtiyean, woh nutogqunneunkqus neg womussitcheg en passohtheganit.
28.2 N8tash n8wadtauatonkqussue peantamoongash, mauunnitteaunnon, spunnumon nunnutchegash ennogqueu wunneétupanatamwu kut-orackleumut.
28.3 Ahque s8wusseh matcheetowehtu, kah k8wutche anakausitcheg matcheseonk nnag manunne ken8nahettit weetatteamungan8oh, qut woskehuwaonk wuttahh8wout.
28.4 Aninnumau naghog neaunag wutanakausuongan8oash, kah neaunag wutussenitteaongan8oash: aninnumau naghog neaunag wunnutcheganne anakausuongan8oash aninnumau naghog wutonkatongan8oash.
28.5 Newutche wanne tohhentupantamoog wutanakausuong[á]nash God, asa wunnutchegane kesteauongash, pish uppaguanuh kah matta pish 8wekuhkonuh.
28.6 Tabuttantamauunach Jehovah, newutche n8tam n8wadtau[a]tonkqussuonkane peantamoonk.
28.7 Jehovah nummenuhkesuonk, kah nuttogqunneg nuttah uppabuhtanumopuh, kah nuttánumungkup: newutche nuttah misheweekontam, kah nashpe nukke8hhamaonk nuttabuttantamau:
28.8 Jehovah ummenuhkesuwonganouh: & sasequnonche8 wadchanuwae menuhkesuonk.
28.9 Woi wadcha[n] kummissinninnumog, kah wunnantash kutahtoonk: sohkom8us wonk kah tahshin micheme.
29.0 {Ukket8homaonk} David.
29.1 Aninnumok Jehovah, (woi magass8tamogish) aninnumok Jehovah sohsumoonk kah menuhkesuonk.
29.2 Aninnumok Jehovah ne wussohsumoonk neaunag 8wesuonk: woussum8k Jehovah ut wussohsum8ongane wunneetupanatamwé weekit.
29.3 OOwadtauatonkqussuonk Jehovah ohteau woskeche nippekontu: wussohsumoe God padaquohha[n]u8: Jehovah woskeche mishinnippekontu.
29.4 OOwadtauatonkqussuonk Jehovah menuhkoi, 8wadtauatonkqussuonk Jehovah numwahteau wohquanittuonk.
29.5 OOwadtauatongqussuonk Jehovah pokshanau chikkuppemusse, nux Jehovah pokshadtou utchikkuppemussee ut Lebanon.
29.6 Onk wutayimunash quequeshaut onatuh cowashinuemesit: Lebanon, kah Syrion onatuh wushkoshimwemesu nequtyeuun.
29.7 Wadtauatonkqussuonk Jehovah, chadchápenum n8n8náeu n8htau.
29.8 OOwadtauatongqussuonk Jehovah ayeúau wunnechonaóont ahtuhquog: kah 8wôshwunoh ut touohkomuk, kah ut weekit nish noh pasuk unn8wau wussohsumowonk.
29.9 OOwadtauatongqussuonk Jehovah ayeúau wunnechonaóont ahtuhquog: kah 8wôshwunoh ut touohkomuk, kah ut weekit nish noh pasuk unn8wau wussohsumowonk.
29.10 Jehovah appu tomogkonehtu: nux, Jehovah michemappu ketass8t.
29.11 Jehovah aninnumauau menuhkesuonk ummissinninneumoh: Jehovah 8nanum[à]u ummissinninneumoh nashpe wunohteaonk.
30.0 {Ketoohhoma<e>nk, kah unno[o]hhomaonk} David, {anumaont week Goduh.}
30.1 Kutashinush, woi Jehovah, newutche kutashinip: kah matta kuttinánumop nummatwomog nutahánetunkqunnaóut.
30.2 Woi Jehovah num-Manitt8m, kummauunnitteánup, kah kenetskeheup.
30.3 Woi Jehovah, kutashin nukketeahogkou wutch weenohkeet: kuppompomantamwáheh, woh mat nuttónat weenohket.
30.4 Ket8homók Jehovah (woi kenaau 8neetupanatam8moh) kah tabuttantam8k, mehquantamóg 8neetupanatam8onk.
30.5 Newutche ummusquantam8onk tiohqui: kitteamonteanumugquéog ne keteaonk: woh kummau pasuk nukon, qut nompoáeu pish k8weekontam.
30.6 Kah wânáéon, nussip, matta pish nummicheme ontsappu.
30.7 Jehovah newutche kitteamonteanumeup, kummenuhkehteóh n8wadchúm, kupputtagkuhhumup kuskesuk neit n8tamehpunap.
30.8 Kummauunnitteánup, woi Jehovah: kah nuppeantamauop Jehovah.
30.9 Toh kittinanúhhumont wutche n8sqhéonk posekinimuk: sun woh puppissai k8waeenomuk? sun woh kuhk8tomuhtean k8nomwausseonk.
30.10 N8tah Jehovah, kah monánumeh, Jehovah aninnumah.
30.11 Kukquinnuppinnum[á]h nummauonk en pummukkônat: kutamaunumaiip nummauongane hogk8onk, kah kupputtukquóbsip m[s]koúanatam8ónk.
30.12 Onk woh nussohsumóonk k8waeenomuk, kah woh matta nutchequnappu, woi Jehovah num-Manitt8m kuttabuttantamoush micheme.
31.0 {Nohtompuhpequodt: Ukketoohhomaonk} David.
31.1 Ken, woi Jehovah, kuppabuhtanumóush, ahque akodchitti: pohquahwusseh en k8nomwausseonganit.
31.2 Ehquóhtuhquaehtuh, teanuk pohquohwusseh: ken menuhkaj nukqussukquanum, wutch nutushpuhh8wae-komuk n8wadchanukqunat.
31.3 Newutche ken nukqussukquanum, kah n8wonkónous: newajeh, newutche k8wesuonk sagkompáneh, kah sampwusháseh.
31.4 Kodtinneh na wutch hashabput uttoh ponamihetticheh kemeu, newutche ken nummenuhkesuonk.
31.5 Ut kenutcheganit kutahtôhshinun nunnashauonk: kuppohquáwussip, woi Jehovah, wunnomwáe God.
31.6 Nussekeneauóog n nag wadt8wóntogig tahn8che pann8wáyeuonk: qut nuppábahtanum Jehovah.
31.7 N8weekontam kah nummuskouantam ut kummonaneteaonganit: newutche kenatwontamup n8tamehpunáonk: k8waheomp nukketeahogkou wadtamehpunáon.
31.8 Kah matta kukkuppuhh[ú]h en wunnutcheganit matwau: kupponum nussetash papahchiyeuut.
31.9 Monanumeh, woi Jehovah, newutche n8tamehpunam: nuskesuk mohtupaémo nashpe neuantam8wonk: nux, nukketeahogkou, kah nunnogkus.
31.10 Newutche nukketeáonk sánum88 wutch neuanatam8wonk, kah nukkodtum8mash nashpe mishánum8onk: nummenuhkesuonk sánum8m8 newutche nummatcheseongash, kah nuskonash mohtupaémoash.
31.11 Nummamântunkuppanneg wame nummatwomog: qut nâhnâunne neetatteamunganog: kah netompaog nukqushukkuppanneg: nahetticheh ut poquadchik n8sémoteunkquog.
31.12 N8wanánumukquog onatuh nánupuk wanánumit, nutogquñeukqus sukwiwshquadt.
31.13 Newutche n8tamau monaog nukkekômukquog, wabesuonk quaquinnuppe ohteau: kân8nittehettit moáe ayeuuhkóne neen, nukkodnushúkqunnaóont.
31.14 Qut kuppabahtanumunup, woi Jehovah, nussip, ken num-Manitt8m.
31.15 Nutaquompayeumash kenutcheganit: pohquahwusseh wutch wunnutcheganóut nummatwomog, kah nag wutch woskhukqueaneg.
31.16 Kuskesuk wôssumwahteauush kittinnumoh, wadcháneh newutch kummonaneteaonk.
31.17 Ahque akodchitti, woi Jehovah, newutche kuppeantamonsh, matcheetowog akodjhettich: kah neetoshuáhettich ut weenohkeet.
31.18 Pann8waeu mussissitt8nash neetashum8utch: uttiyeush matcheyeum8ugish, p[o]htuánumweyeum8ugish mama[n]aantamwu yeum8ugish wunnomwaussenutcheh.
31.19 Woi uttoh nukkukqun k8neet8onk nish wadchanumauadcheh neg quashukk8unneg, neananakausuwéhtauasit neg pabahtanumugqueaneg, ut anaquabhettit wosketompaog[]wunnaumonaoh.
31.20 Nag kutadtashôog wutch uppéhtuánum8ongan8 wosketompaog, asampamukquodtit ut anaquabean: nag kemu k8wadchanôog ut asampamukquodtut wutch meenanúe penuanittuonk.
31.21 Wun[á]numunaj Jehovah, newutche [n]ahtinuk monchanatamwu 8womoausuonk, ut menuhke otánit.
31.22 Newutche nussip wadtamanatamon, nuttumuttahwhut wutch anaquabean: qut ken8tamup n8wadtauatongqussúe kenanampassumunowonk, máunnitteáuunon.
31.23 Woi womónok Jehovah, wame kenaau 8neetupanatam8moh, newutche Jehovah wadchanau pabahchuussenutcheh: kah mishongquttauoh pohtuanumwesenutcheh.
31.24 Wutt8anatam8k, onk menuhketeaou kuttahhou, wame kenaau ánoânogish Jehovah.
32.0 {Ukketoohhomaonk} David, {Maschil}.
32.1 Wunnanumau noh ummatcheseonk ahquoantamanut, kah ummatcheseonk padtagkuhwhôsik.
32.2 OOnanumau missinnin, Jehovah matta ogquanumunk ummatcheseonk: kah wuttah ut wanne as8kekodteaum8onk.
32.3 Matta kodt8on, nuskonash nukkônekônú8ash, newutche nummauonk quinnikesuk.
32.4 Newutche kesukodtáeu kah nukkonáeu kenutcheg nuttuhk[é]k8[k]ongqun, nutogkuskesuonk óhs8wem8 en neepune kunkanit. Selah.
32.5 Kussamp8wontamauunup nummatcheseonk, kah matta nupputtoguhhum8h nummatcheseonk: nussip, nussamp8am nummatcheseongash Jehovahut, neit kutahquoantamaiip nishkeneungque nummatcheseonk. Selah.
32.6 Newútche yeu, nish noh wunneetupanatamwenin pish kuppeantamunk, uttoh woh adt8che namehhikquean: wunnamuhkut mishittomogkog, matta pish uppas8sukauouh nnah.
32.7 Ken nutassampamukquodt8m, pish k8wadchâneh wutch wuttamehpunonat: pish kukquinnupohtah pohquawunnitue ket8homaonash. Selah.
32.8 Kukkuhk8tomoush, kah kenatinush may ut toh woh aôan: nuskesuk pish kussampshanuk.
32.9 Ahque ohqueneunkussek horsesut, asa muleuut, matta waahtam8g: uttiyeu mós wutt8nut kashpussik nashpe bridle-bit, ishkont kuppas8sukkongquog.
32.10 M8cheke pish onkapunn8og matcheetowog, qut n noh pabahtanumont Jéhovah, monaneteaonk pish weenuhkunk.
32.11 Weekontam8k ut Jehovahut, muskouantam8k kenaau sampweseogish: kah weekontamoé mishont8wag, wame sampwutteahheogish.
33.1 Muskouanatam8k ut Jehovah, woi sampweusseogish: tabuttantamowonk 8nekonkqunau neg sampwesitcheg.
33.2 Wa[u]ssum8k Jehovah nashpe harp, k8t8hom8k nashpe psaltery, kah puhpequonegh piogquomposik pemunneahtonash.
33.3 Ket8ham8k wuske ket8homaonk: wunnepuhpequagk mishont8wom8ut.
33.4 Newutche wuttinnowaonk Jehovah sampwi kah wame wutanakausuongásh wunnamuhkut-eyeu8ash.
33.5 Womantam sampweusseonk, kah wussittam8onk: ohke numwohtau 8net8onk Jehovah.
33.6 Nashpe wuttinn8aonk God kesteauunash kesukquash: kah nashpe wunnashauonk wutch wutt8nut wame neadtahsheu nag.
33.7 Mohmôunum nuppeh ketahhannet, onatuh nomungquag, ponam monóiyeuash maumachiyeu komukqut.
33.8 Wame ohke qushonch Jehovahuh: wame neg wadohkitcheg muttaohket qushahettich
33.9 Newutche kutt8p, onk nnihyeup: wussinneuh onk menuhkahtop.
33.10 Jehovah ukken8nittuongan8osh penuohteaog mo teagwunneteauunash: wuttinanatam8onganoash missinninnuog wutayimunas[h] monteagwunninn8ut.
33.11 Ukken8nittuonk Jehovah michemohteau, wuttinanatam8wongash ut wuttahhut en wame pometeonganash.
33.12 Wunnanumau wutahtimôin wáManitt8mut Jehovah noh: kah missinninnuh, neh pepenóoncheh God nehenwonche 8tohtoonganinnuh.
33.13 Jehovah w8mompu wutch kesukqut, naau wame wunnaumonaoh wosketompaog.
33.14 Wutch nawadohkit, natauwompamau wame wadohkinutche ohket.
33.15 Tatuppehteau nag wuttahh8oash: natwontam wame wutanakausuwongan8ash.
33.16 Matta ketass8t wadchanau nashpe m8chequshae wutayeuwehteomoh: manuhkesit, ummishe menuhkesuonk matta pohquohwhunugk8.
33.17 Horse tahn8cheyeu8 wutch wadchanittuonk: kah nashpe mishemenuhkesuonk matta pohquohwhunugk8.
33.18 Kusseh wuskesuk Jehovah náau neh qushhukqutcheh: neg anoôsitcheg ut ummonanitteaonganit.
33.19 Pohquawhus ukketeahogkounouh wutche nuppunat, kah uppomantamwaheuh wutch mohshagqunneoneat.
33.20 Nukketeahogkou anoonau Jéhovah: noh nutannóhsueneumun, kah nutohqunneganun.
33.21 Newutche nuttahhun weekontam8onoh, newutche nuppabahtantamumun 8neetupanatamwe wesuonk.
33.22 Kummonaneteaonk, woi Jehovah, nuhkuhkongqutteuh, nean anoonog.
34.0 {Ukketoohomaonk} David, {osuwunuk wutusseongash anaquabit} Abimelek: {noh monchaoohkauont, kah moncheu.}
34.1 Nuttabuttanamau Jehovah nagwutteaeu: tabuttantamauwaonk pish ohteau nutt8nut yeoyatcheh.
34.2 Nukketeahogkou muskouantam Jehovahut: hohpóog pish n8tamwog, kah weekontamwog:
34.3 Woi misheheh Jehovah weeche neen, kah môeu tahshinummuttuh 8wesuonk.
34.4 Nunnanamptassumomp Jehovah, kah n8tunkup: kah nuppohuohwhunukup wutch wame n8wabesuonganit.
34.5 Wummóneauouh kah wequaiyeúm8og: kah wuskesuk88ash matta akodchumun8ash.
34.6 Yeuoh kuttummunge wosketomp mau8p, kah Jehovah wunn8taòpuh, onk uppohquohwhunuh wutch wame wuttammepunnaonganit.
34.7 Wut-angelsumoh God weenuhkauwaog nag nah quoshóncheg: kah uppohquohwhuneh nah.
34.8 Woi qutchehtam8k kah naum8k Jehovah wunneetou, wunnanumau wosketomp noh pabahtanumont.
34.9 Woi qusheuk Jehovah kenaau 8netupanatam8moh: newutche neg quoshoncheg matta teag quenahukk8og.
34.10 Wushkóshumwu qunnón8wog quenáhukquog kah paskanantamwog: qut neg natinnewhoncheg Jehovahnoh, mat quenahukk8og ne teag wanegik.
34.11 Peyonk peissesog n8tiegk, kukkuhk8tomauonumw8 qushaonk Jehovah.
34.12 Howan nnoh kodtantog pomantamowonk, kah womantam sepepomantamun, woh wunnaumunat wanegik;
34.13 Nanaaitaash keenan wutch matcheyeuonganit, kah kussissitt8nash matta éyeumun8utch as8kekodteam8wonk.
34.14 Amaehtash matchetowonk, kah wunnésish: natinnehash wunnohteaonk, kah asuhkash.
34.15 Wuskesukquash Jehovah wunnomwaénutu: kah wéhtauogash wôshweemoash en ummauongan8óut.
34.16 Wuskesuk Jehovah ayeuuhkonau matchesenutcheh, wuttummehtahwhónat wutch mehquánumaongan8 ohke.
34.17 Wunnomwaen mauunnitteauoh, kah God wunn8taoh, kah uppohquohwhunoh wutche wame wuttammepunnaongash.
34.18 Jehovah uppas8sukauoh nahog pokshunk wuttahhouwoash, kah 8wadchanoh nahog pokshunkish wunnashauongan8.
34.19 Monat wutonkapunaongash wunnomwausseaénin: qut Jehovah uppohquohwhunoh nish wutch wame.
34.20 Wunnanaehteau wame wuskonash: matta pasuk pokshaunn8ut.
34.21 Matcheseonk pish nushau matcheet8oh: kah nag sekeneauoncheg wunnomwausseaenu pish nonsayeu8og.
34.22 Jehovah pohquohwhunau ukketeahogkôunn8oh wuttinnumoh: kah nag pabahtanumoncheg, matta pish pasuk nonsayeueu.
35.0 {Ukketoohomaonk} David
35.1 Ke[n]8tamwansheh woi Jehovah, wutch nag mekausitcheg, ayeúkus nnag ayeukónukque[ó]neg.
35.2 Neemunush ohqunneg kah musonk8, kah neepaush aninnumah.
35.3 Kodtunush wonk quonnontuk, kah kuppúhhamau ummayou nag kod woskhukquéaneg: us nukketeahogkou nen k8wadchanitteaonk.
35.4 Chepshahettich nnag, kah akodchhettich kodnushhukqueaneg: qushkehettich, kah sohquéhenaj natwontogig n8woskhuk8ongan8.
35.5 Ogqunneungqussehettit wossadteamunit t8unnontog waban: kah wut-angelsumoh God wunnaumatehtáhwhonch.
35.6 Ummayou pohkenaj kah t8nequaj: kah wut-angelsumoh God wunnaumahtáhwhonch.
35.7 Newutche wanne mon teag wutch nupponahshabpunkquog ut passahthéganit, ne passahteamóhettit wutch nukketeahogkôunnoh, wanne mon teag wutch.
35.8 Paguanúonk nuhkuhkongqutch asq wâhteoóukup: kah neh ponashabpunkqueumpuh puttuhhukqutch, ne nunneáonk unnenneaj.
35.9 Kah nukketeahogkou pish weekontam Jehovahut: pish nummuskouanatam ut 8wadchan8waonganit.
35.10 Wame nuskonash pish n8waog, Jehovah howan anunkquean, pohquohwhunont matchekuoh noh wutch n8nunonche, nux matcheku, kah quenahukqut nàh wutch woskheont.
35.11 Pann8wae woacheg n8wabetunkquog: nuttinaunchem8wónukqunau ne mo wahteauo.
35.12 Nutunkquatunkquog matcheseonk wutch wunneseonk, woskeheonát nukketeahogkou.
35.13 Qut neen, mahchenáhettit, nohtonke nuthogk8onk: nutáhohpah nukketeahogkou mátta meetseon, & nuppeantamowonk qushkem8 en nupp8chenauónut.
35.14 Nutógqueenne neetompaut asa neematuh, naòshikquábip, onatuh maémont okasoh.
35.15 Qut onkapunnaon weekontamwog, kah miyaeog: nux matchetowog miyaeog nutayeuhkonukqunaout, kah matta n8wahteauouun: nunnenehkshanukquog, kah matta ahqheog.
35.16 Weeche eiantukeiyeuog kah mômôntuhuénuog mahshadtupp8hettit nummaumosketunkquog.
35.17 Jehovah tohutt8che kummoneauóog? kenáhamash nukketeahogkou wutch 8woskhuaonganuóut, pasuk88 nuñaumon wutch qunnón8ut.
35.18 Kuttabattantamoush ut mis[h]e mukkinneonganit: k8wowussumush kenugku monaog missinninnúog.
35.19 Ahque nummatwomog muskouanatamm8wóushettich pann8waeu, asuh ahque kehkehtequohtohuttehettich tahn8che sekeneaiitcheg.
35.20 Newutche matta n8wa8wog wunnohteaonk: qut natwontamwog as8kekodteam8e ahhunagish nah wutch manunaiinutche ut wuttohtawout.
35.21 Nux mishitt8naéog ayeuukone neen, n8waog, Ho, ho, naumunan nashpe nuskesukqunónat.
35.22 Yeu kenaumun, woi Jehovah ahque chequnapash, woi Jehovah, ahque na8sukah.
35.23 Mamonchish, kah t8hkish en k8sittumwanshuonkanit, kah en nuppissaumatuonganit num-Manitt8m kah nut-Jehovah.
35.24 OOsummeh, woi Jehovah, num-Manitt8m, neaunag k8nomwausseonk, kah ahque muskouantamwonshettich.
35.25 Ahque n8wahettich wuttahh8wout, ho ne nukkodnehteauunnan, ahque n8wahettich, nummisseasquinnean,
35.26 Akodchuhettich, kah moeu sohquehhenaj muskouantamohettit ut n8woskhukqunaont: hogquehhettich akodchuonk kah mishshonanittuonk mashehtunkqueoneg.
35.27 Mishontoe wekontamohettich, muskouantamohettich tapeneagig nussampweusseonk, nux n8wahettich nagwutteaeu mishehhunaj Jehovah noh tapeneog 8nenehheaonk wuttinnumoh.
35.28 Kah neenan pish yeum8 k8nomwausseonk kahk8wowussumunn8wonk neteagu.
36.0 {Nohtompuhpequodt ukketoohomaonk} David {wuttinneumoh} Jehovah
36.1 Ummatcheseonk matcheetou n8wau anomut nuttah ut, qushaonk God wanne ohtano anaquabit.
36.2 Newutche waeenomou wuhhogkuh ut nehenwonche wuskesukqut nô pajeh ummatcheseonk namehteaumuk woh jishanumukquodtu.
36.3 Ukkutt8wongash ut wutt8nut, matcheetoash kah as8kekodteaum8ash: nukkodtum waontamun kah 8nesen.
36.4 Natwontam woskehuwaonk ut wuttappinneat, ponau wuhhogkuh matta wanegenunn8g may, matta jishantam8 matcheseonk.
36.5 Kummonanteaonk, woi Jehovah, kesukqut ohtau, kah k8nomwausseonk matokqsit.
36.6 Kussampweusseonk ogqunneunkquodt mogkodchuut: k8sittum8wongash m8nôhshinneash: woi Jehovah k8wadchan wosketomp kah puppinashim.
36.7 Toh nukkukque mishoadtu k8womoausuonk, woi God, yowutche wunneechanaoh wosketompaog pabahtantamwog kenuppawhunog wutonkauhtom8wôut.
36.8 M8cheke wamep8og nashpe 8nogk8onk kek, kah k8tattamhéoog kussepue weekontam8wongash.
36.9 Newutche tohkekommue pomantam8wonk kutahtauun: k8weequaioumut woh n8che naumunnean wequai.
36.10 Woi nagwutteanumau k8womoauseónk neg wahukk8aneg: kah k8nomwausseonk neg sampwutteahhoncheg.
36.11 Ahque pittuanumwemuseet ayeuuhkonsitch: kah ahque wunnutcheg matcheetou ontsinukquttei.
36.12 Anakausitcheg matcheseonk ne wuttit penushonau: kepuhkonog, kah matta pish tapenumoog neepaun.
37.0 {Ukketoohomaonk} David.
37.1 Ahque musquanum kuhhog newutche matchesecheg, onk ahque iskáaus anakausitcheg matcheseonk.
37.2 Newutche pish teanuk: tummehtahwhoog onatuh moskehtuut, kah pish upp8pásuog onatuh oshkoshqut.
37.3 Pabuhtanum Jehovah kah wunnesish, neit pish k8tohkin yeu ohke, kah wunnamuhkut pish kussohkomm8nt.
37.4 Wonk tapeneau kuhhog en Jehovahut, kah pish kittinninnumunk kukkodtantam8wongash ut kuttahut.
37.5 Ahtuhsh kummay Jehovah, kah pabahtanum, kah pish kittinuhkqun.
37.6 Onk pish wussohwhuttauun k8nomwausseonk neane wequai, kah k8sittum8onk onatuh puhshaquodt.
37.7 Anwohsinous Jehovah, manunne annous ahque musquanum kuhhog newutche noh wónaiit ut ummayut, newutche wosketomp noh kesteunk matanatammóongash.
37.8 Netahshe musquantash, ahqueteaush chenauausuonk, ahque musquanam kuhhog ne teag wutch matchesenat.
37.9 Newutche matchesecheg pish tummehtahwhoog: qut yeug anounoncheg Goduh pish wutahtauunneau ohke.
37.10 Newutche teanuk kah pish mat matcheetowenuunn8, nux, menuhke pish kenatwontam wutayeuonk, kah wanne ohtano.
37.11 Qut manunnissuog pish wutahtauuneau ohke, kah pish tapeneaumwog monát wunnohteaonk.
37.12 Matchetou kodwoskéheau sampweusenutcheh, kah ummomoskéetauóuh.
37.13 Jehovah wutáhanehtauoh newutche wunnaumaoh usskesukodtum peyaúm8uk.
37.14 Matchetou sohwhunnum wuttogkodteg, kah anchuppinohtau, noh wuttin penohkonát matchekuoh kah quenahukqunutche kah nushonat sampweussecheg.
37.15 Wuttogkodtegano pish aum8 nehenwonche wuttahh8wóut, wutahtompeyeuoh pish pokshauoh.
37.16 O[h]guhsadchasuadt sampweusseaenin, anúhkâaumonaoh matchetowoh 8weenaieetuongan88ash.
37.17 Newutche wôhpittenash matchetou pish poksheau; qut Jehovah tahshinau wunnomwausseaenu.
37.18 Jehovah wahteau ukkesukkodtumash sampwesenutche kah ne ahtaahettit pish michemeyeu8.
37.19 Matta pish akodchuog ut matcheetinat kah mashogque kesukodtut pish wamep8og.
37.20 Qut matchetou pish onkuppunnau: kah ummatwomoh Jehovah pish onatuh Lambse wanogqut, nag pish mohsepaeog, pish pukutau[8]og.
37.21 Matcheetou nogohkou qut matta wonk wunnompenum8un: qut wunnomwausseaenin, monaneteau, kah ummagu[n].
37.22 Newutche neh wánanumoncheh pish wutohtauneau ohke: qut nag matchenanumoncheh pish tummehtahwhoog
37.23 Wutontanehtuongash wunneetou ummenuhkehteunash God kah tapeneam ummay.
37.24 Tokonogque uppenushon matta pish papukquane kepsha8; newutche Jehovah wuttahshinoh nashpe wunnutcheg.
37.25 N8skenneu8p, yeuyeu nummattauntam, qut asq nuppaje n[aáu]n wunnomwaussu ahquanumon, asa 8skannemunneoh weenshau petukqunnunk.
37.26 Micheme mona[n]eteau, kah nogohkaeihhuun: kah 8skannemuneoh 8nanumoneuh.
37.27 Amaéhtash matcheseonk, kah wunnesish; neit micheme wutohkish.
37.28 Newutche Jehovah womantam wussittum8wonk, kah matta ahquanumáou wunneetupanatamwoh: nag micheme wadchan8og, qut 8skannemunnuoh matcheetowog pish tummehtahwhôog.
37.29 Sampweusseaenuog pish 8tohkinneau ne ohke, kah ne pish 8tohkinneau micheme.
37.30 Wutt8n sampweusseaenin missohham waantam8wonk, kah weenan weogquttam8m8 wussittum8wonk.
37.31 Wuttinnaumatuonk um-Manitt8moh ohteau wuttahut, wanne pasuk wuttóntanehtuonk t8nequshininn8.
37.32 Matchetou askuhwau wunnomwausseaenu, kah ukkodtinneánuh.
37.33 Jehovah matta pish wunnukkonuh ut wunnutcheganit kah wussumahettit, mat8sumau.
37.34 Anous Jehovah, kah muttumash ummay, kah pish kutashinuk kutahtaunat ohke: matchetowog tummehtahwhut pish kenaumun.
37.35 Nunnaumup matcheetowog missi uppiohquttumóongan8, uppenaekinneat onatuh askuhquâmut nehenwonche neepadtag.
37.36 Qut amaem8, kah kusseh matta ohtano: nux nunnatinneawhop qut matta nunnamheuh.
37.37 Tuppanum pannuppu wunneetou, kah náou sampwesit: newutche adwòhkukquosik noh wosketomp wunnohteaonganu8.
37.38 Qut matchesecheg pish moeu paguanôog; 8wohkukquosinnunnaoont matchetowog, pish tummehtahwhoog.
37.39 Qut wadchanaongan8 wunnomwausseaenuog, 8m88 Jehovahut: & nag ummenuhkesuongan8oh wuttammepunahettit.
37.40 Kah Jehovah pish wuttannunnumaoh, kah pish uppohquohwhunuh; pish uppohquohwhunoh wutch matcheetowut kah wadchanoh, newutche uppabahtanumukquoh.
38.0 {Ukketoohomaonk} David {mehquontamwahuon}.
38.1 WOi Jehovah ahque auskomeh musquantaman: asa ahque sasamukouheh kossoppag kummusquantam8onk.
38.2 Newutche kóunkquodtash patukshauash nuhhogket: kah kenutcheh m8cheke nukkinnequohkunk:
38.3 Wanne pasquanninn8 n8weyaus newutche kummusquantam8onk: kah wanne anwósinninn8ash nuskonash newutche nummatcheseonk.
38.4 Newutche nummatcheseonganash wunnuhkukkonkqunash nuppuhkuk: onatuh tuhkequod weanin, naish wussaume tahkekhukqunash.
38.5 Nuttanhukkash matchemungquot, kah anittash newutche nutas8tuonk.
38.6 N8tamanatam, m8cheke n8wonkohkom: pumuhshaon n[u]mmau qunnekesukod.
38.7 Newutche nusseganohtogqut numwohteau neechepunaonk, wanne menuhkano n8weyaus
38.8 N8chumwes kah nutchechishqusham, nummauup newutche n8tamehpunam nuttahhut.
38.9 Lord wame nukkodtantammoonk ohteau anaquabean, kah nutauwakont8waonk mutta assampamukquodtinn8 wutch kuhhogkaoo[u].
38.10 Nuttah tetequshin, nummenuhkesuonk sanumm8m8: kah nunnaum8wongan ut muskesukqut wonk amaemoi,
38.11 Womonukqueaneg, kah neetompaog nukqushhukkongquog wutch nukkehkechesuonk, kah anunkomogig nuppechohkongquog.
38.12 Kah neg wonk kadtinneanukqueaneg, nupponamungquog apehhunnah, kah kod[-]woskehhukqueanég nummamatchenukquog, kah natwontamwog as8kekodteaum8wonk quinnikesuk.
38.13 Qut neen, onatuh kókobsont,matta n8táoog: kah nutogqunneungqussip mokaket8muk, mo waushwunnum8g wutt8n,
38.14 Nemehkuh nutogqunneungqussip mo nan8tam8k, kah wanne auskomuwaongash wut8nut.
38.15 Newutche ken Jehovah kuttannóonsh pish ken8tah woi Jehovah num-Manitt8m.
38.16 Newutche nussip n8tah, iskont nuttoontahkanukquog: nusseet t8nukqushik mishehheaog wuhhogkauh nutayeukonukqunnaout.
38.17 Newutche nahen nukk8kqunnukshom, káh neuantam8onk nagwutteaeu ohteau anaquabeh.
38.18 Newutche nupahketeaun nummatcheseonk: nunneuantam wutche nummatcheseonk.
38.19 Qut nummatwomog wunnetantauneau, kah menuhkesuog kah [n]ag tahn8che sekeneunkqueóneg monaog.
38.20 Kah nag wonk onkquatausitcheg matchet wutche wunnegen nutayeuuhkonukquog, newutche nutahsuhkom ne wanegig.
38.21 Ahque ohquanumeh woi Jehovah; woi num-Manitt8m, ahque na8sukah.
38.22 Kenuppe aninnumah woi Jehovah, n8wadchanitteaonk.
39.0 {Nohtumpuhpequodt ut Jeduthun: ukketoohomaonk} David.
39.1 Nussip nutahqueteounash nummayash onk woh matta nummatchesu ut neenanut: nunnanaueihteoh nutt8n nashpe bridle matcheetowog anaquabeh.
39.2 Mo nukkaket8p chequnappean: nutchequnapip wutch wunnegenut, kah nunnuantam8onk woggkouem8p.
39.3 Nuttah kussoppiyop anomut nuhhogkat, natwontamon n8tau chikohtop: neit nukkeket8komp neenanuut.
39.4 Jehovah ayimah wahteaun n8wohkukquosin8wonk; kah quttuhhumun nukkesukkodtumash teagua; onk woh n8wahteoun toh anukuhquohtei.
39.5 Kusseh kuttinnukkuhqutteah nukkesukkodtumash menutcheg neanuhkuhque kiskag kah nussepepomantamoonk wanne teag ut anaquabean, wunnamuhkut nish noh wosketomp ut menuhkesit, pannuppu tahn8cheyeu8. Selah.
39.6 Wunnamuhkut nish noh wosketomp pomushau tahn8che onatuh onkauohtaut: wunnamuhkut nag wuttamanatamwog tahn8che: numwonkquottou weenauweetuonganash, kah matta wahheo8 howane pish mohmounumunit.
39.7 Kah yeuyeu Jehovah, teaguas nutannoantam? kuttannoonsh.
39.8 Pohquáhwusseh wutche wame nummatcheseonganash, ahque ayimah wutuspunamoaongan8 as8kutcheg.
39.9 Mat nukkaket8p, mat n8waoshwunnumop nutt8n, newutche kutussenap.
39.10 Amaunumah kuttogkom8waonk: nummohchikonaip nashpe wuttógkomuaonk kenutcheg.
39.11 Auskomue sasamatahwadcheh wosketomp newutche ummatcheseonk, kutayimun 8neetuonk mahchem8 onatuh moth: wunnamuhkut nish noh wosketomp tahn8cheyeu8. Selah.
39.12 N8tash nuppeantam8wonk woi Jehovah, kah kuhkeitash nummauonk, ahque chequnapsh ut nussuppequnut, newutche nuppenowohteau ut anaquabean, kah nuppenowohteau neane wame n8shunnonog.
39.13 Woi Ahque onk woh nummenuhkes, asquam ne mamonchean, kah matta wonk nutappein.
40.0 {Nohtompuhpequodt ukketoohomaonk} David.
40.1 Nummanunne annoónup wutch Jehovah, kah nukkeihketunk, kah n8tam nummauonk.
40.2 Kah nukkodtinuk wutch uhqueneungquotte pohshahtheganit, wutch pisseagquane man8nskut, kah ponam nusseetash qussukquanit, kah menehketeau nuppomushaonganash.
40.3 Onk ponam wusku ket8homaonk nutt8nut, wáussumonat num-Manitt8mun, monaog pish wunnaumunneau, kah pish wabesuog, kah pish pabahtanum8og Jehovah.
40.4 OOnanumau noh wosketomp ayig uppabuhtanumaonk Jehovah noh, kah matta tohhentupanumonk pihtuanum8oh, asa yeuhoh quashkenutcheh en pannuwayeuonganehtu.
40.5 Monatash, woi Jehovah, num-Manitt8m, kummonchanatamwe anakausuongásh nish kesteauanish; kah kittinanummewonganinnonash, matta woh kuttápohkeetamonteanâsh: tohneit pahketeawon, kah ken8tamon monataash onk woh na adtashogkeetamuk.
40.6 Sephausuonk kah magoonk, matta kukkodtantam8unash, nutteauogash kuppohquanumup: chikohtae mag8ongash, kah matcheseongane sephausuongash matta kussein nash aninnumaiegk.
40.7 Neit nussip, kusseh nuppeyaum, k8sukkuhwhonganit tannussukkuhwhosu papaume nen.
40.8 N8wekontam ussen kuttinanatám8wonk, woi num-Manitt8m, nux kuttinnaumatuonk anomut nuttahut.
40.9 Nukkuhk8tomwehteam sampweusseonk ut mishemukkinneonganit, kusseh matta nussissetonash chequnohtanoash, woi Jehovah k8wahteoun.
40.10 Matta nutadtahtoou k8nomwausseonk anomut nuttahhut, nuppahketeounap kussampweusseonk kah k8wadchanuwaonk: matta nuputtagg[u]hhum8 k8womoausuonk kah k8nomwayeuonk wutche mishemukkinneonganit.
40.11 Ahque kogkôunumah kukkitteamonteanitteae monaneteaonk, woi God; kukkitteamonteanitteaonk, kah k8nomwayeuonk nagwutteaeu wadchanehettich.
40.12 Newutche woh mo tâpogkeetamounash matchetowonganash n8weinuhkongqunash nummatcheseongash [n]ukkogkonunuk newaj wanne nuttapenumm8 ishpuhquain: monatash onk neadtahshik nummeesunk ut nuppuhkuhqut, newaje nuttah sauwunuk.
40.13 Wussikketea[n]ininaj, woi Jehovah, pohquohwusseh, woi Jéhovah, kenuppu aninnumáh.
40.14 Nag akodchhettich, káh moaeu chepshahettich kodnushoncheg nukketeahogkounoh, nag a[sô]8hkaunaj kah akodchhenaj matcheanumukqueaneg,
40.15 Nonsayeuwehhettich, newutche wutonkatongan8 akodchuonk, anukqueaneg ho ho:
40.16 Wame nattinneahukqueaneg, wekontam8onukqush, muskouanatamonukqush newutche ken: neg womontogig k8wadchan8waonk, nagwutteaeu n8wahettich, Jehôvah mishshehenaj.
40.17 Qut nummatchek kah nukquenanhuk, onch Jehovah nummehquanumuk, ken nuttannosuenu, kah nuppohq[u]awussuénu ahque pitchinw[ô]ish woi num-Manitt8m.
41.0 {Nohtompuhpequod ukketoohomaonk} David.
41.1 Wunnanumau n noh tatabpanumont mátchekuoh: Jehovah pish uppohquohwhunoh wuttammepunanit.
41.2 Jehovah pish 8wadchauôh, pish uppomantamwaheuh, kah pish wunnanumau yeuut ohket: kah matta pish kupponoh wuttinanatam8onganout ummatwomoh.
41.3 Jehovah ummenuhkehheuh ut ummahchekonaeyeu appinneat; k8nashinnumau wame wuttappinneat mahchinait.
41.4 Nussip Jehovah monanumeh neetskeh nukketeahogkou, newutche kummatchenehhesh.
41.5 Nummatwomog nummatchenukquog, aquompak woh nupuk, kah 8wesuonk nupp8m8?
41.6 Kah natauwahit, tahn8che keket8kau: wuttahhoh mukkinnumont matcheseonk, sohhog, wuttinnaunchemwin.
41.7 Wame sekeneaitcheg nukkehkemwâ[ô]nukquog, ayeuuhkonittue natwontamwog n8woskhukk8ongan8.
41.8 N8waog, matcheepunaonk menuhkodtau wuhhogket: kah yeuyeu seepsik, matta pish wonk omohku.
41.9 Nux nehenwonche neetomp sompwanumog n noh sompwanumog, n noh meechup nupputtukqunnunk, nuttogskunk.
41.10 Qut ken Jehovah monanumeh, kah omohkineh, onk woh nutonkquttau.
41.11 Yeu nashpe n8wahteoun k8sekitteahe, newutche nummatwom, matta nutahanetunk8.
41.12 Qut neen, kutahshineh nussámpwutteahaonganit kah kupponeh anaquabean micheme.
41.13 Waussumunaj Jehováh um-Manitt8m Israel, wutche micheme yea[n] micheme[.] Amen kah Amen.
42.0 {Nohtompuhpequodt Maschil wutch wunnaumonuh} Korah.
42.1 Onatuh sâakussit aiump ut sepuussit: netatupe nukketeahogkou wuttinsanunumun wutche ken, woi God.
42.2 Nukketeahogkou kuhket8n Goduh, pomantamwae Goduh uttoh ahquompe woh peyaon kah woh nunnait ut anaquabit God?
42.3 Nussuppegwunash nummeechinapash kesukodaeu kah nukonaeu, nagwutteaeu nag anukquean uttiyeuwoh kum-Manitt8m.
42.4 Yeush mehquontamon, nussewoh nukketeahogkou ut nuhhogket: newutche n8weechauomp monacheg: n8weechauopanneg en wekit God, wadtáuatonkqussue n8weekontamoonkanun, kah n8wawussumaonganun weeche monacheg nananimohhettit peántamwakesuk.
42.5 Tohwutch penuhteaan woi nukketeahogkou, kah tohwutch wuttamanataman ut nuhhogkat, annóôsish en Godut, newutche pish n8wowussum, newutche nuttannunumunk wuttinnissuonk.
42.6 Woi num-Manitt8m nukketeahogkou penuhkon ut nuhhogkat newutche k8wáanumush wutch ohkit Jordan, kah Hermonites, kah wutch wadchu Missar.
42.7 Mahskehtugk weéquetum monoi mashant8wom8ug sokanon, wame kuttugk8mog kah kuttontukquog nupaumukongquog.
42.8 Qut Jehovah an8nau 8womoausuonk kesukodaeu, kah nukkonaeu ukket8homaonk n8weetomup, kah nuppeantamauaonk pomantamoe num-Manitt8m.
42.9 Nuttinh God, nukqussukquanum, tohwutch wananumean? tohwutch wutohposeh, newutche 8woskhuwaongan8 nummatwomog.
42.10 Togkodteg nuskonut ukkekomuwaongan8 nummatwomog, ashettit askesukokish, uttiyeuoh kum-Manitt8m.
42.11 Tohwutch penuhteaán woi nukketeahogkou, kah tohwutch wutamanumea[n] ut nuhhogkat? anoas God; newutche onch n8wowussum, noh uppomantamowonk nuttinnissuonk, kah num-Manitt8m.
43.1 Wussumeh, woi God, keket8hkansheh en matcheetowog wutahtuóut: woi pohquohwusseh wutch as8kekodteamocheg, kah mat sampweussegig.
43.2 Newutche um-Manitt8moh nummenuhkesuonk, tohwhutch pogkésean? tohwhutch wutohpôseh newutch 8woskhúaongan8 nummatwomog?
43.3 Woi ann8s k8wequai8m kah k8nomwayeuonk, nag sagkompagunéhhettich: nag pas8wéhettich k8neetupanatamwe wadchúut kah keekit.
43.4 Neit pish nuttóm wut-altarit God en Godut mussi n8weekontamóonk: nux: ut harput k8waeenomoush, woi Manit, num-Manitt8moh.
43.5 Tohwhutch penuhteáan woi nukketeahogkou, kah tohwutch wuttamanuméan ut nuhhogkut, anôas God, newutche onk onch n8w[a]wussum, noh uppomantamóonk nuttinnissuonk kah num-Manitt8m.
44.0 {Nohtompehpequodt wutch wunnaumonuh} Korah.
44.1 NOOtamúmunnónup nashpe nuttaúogunnónut, woi God, n8shunnónog nuttugqunnanónup, chagua anakausuonk kukkesteaoun nag ukesukkodtum8wóut n8adtit.
44.2 Kukquons8kauópanneg penuohteaog nashpe kenutcheganit, kah kuppasuopaneg: kutonkapunnanomp missinninnuog, kah kuppogkenópanneg.
44.3 Newutche matta 8tahtauóunneau ne ohke nashpe nehenwonche wuttogkodteg, kah nehenwonche wóhpittén8 wadchanukuppanneg, qut kuttinohkou kah kuppit, kah wussohsumoonk kuttinnussúonk newutche ken kukkitteamonteanumópanneg nnag.
44.4 Ken nukketass8timom woi God: an8hteám8 pohquohwussuaongash wutche Jakob.
44.5 Nashpe ken nukkepuhteamun nummatwomunonog: nashpe k8wesuonk nutahtaskuhkôunnonog ayeuhkonukqueagig.
44.6 Newutche matta nuppabahtanumoh nutahtomp, asa nuttogkodteg matta pish nuppohquohwhunugk8h.
44.7 Qut k8wadchannimun wutch nummatwomunonut: kah kutakodchehheoog neg sekeneunkqueagig.
44.8 En Godut m8cheke n8weekontamumun nehteagu: kah n8woeenodtumumun k8weesuonk micheme. Selah.
44.9 Qut kuppogkesumun, kah kutakodchehimun, kah matta k8weeche sohhamm8tam8 nukkesauwameonganun.
44.10 Kukqushk8kayimun wutch matwout: kah nag sekeneunkqueogig mukk8kinnuwaog wutch wuhhogkauh
44.11 Kuttinnumauoog nuhhogkanonuh onatuh shepsog m8hwhut, kah kussiswahimun ut penuwohteatu.
44.12 Kummag kummissinninnumog wutch monteag, onk matta k8chenaetu wuttinnoadtuongan8.
44.13 Kutayimaiimun nukkekomukk8wonganun neetatteamunganonut, nummamanauwanummitteaonganun kah nutahanehtonteaonganun neg weenuhkongqueogig.
44.14 N8woweenwhomukk8onganun kutayimaiimun kenugke penuwohteaog: nununukkuhquohtunkqunanonut missinninnuog.
44.15 Nukquenauanumoonk nagwutteohteau anaquabeh kah nuskesukqu[u]e akodchuonk nunnuhkukko[n]gqun.
44.16 Newutche 8wadtauatonkqussuonk nnoh kekomukqueog kah noh blasphemont: newutche matwau kah an8toaenin.
44.17 Wame yeush nunnuhkukkongqunnanonash: onk onch matta k8wannanumunn8mun: asa matta nuppann8waussumun wutch k8n8waonk.
44.18 Nuttahhun matta qushkeu; asa nutôntanehtuonganunnonash matta panneomun8ash ut kummayut.
44.19 Tokonogque m8cheke kuppokshassunau wutohtuout Dragonsog: kah kupputtagkuhhimun wutonkaohtom nupp8onk.
44.20 Wananatamôgis 8wesuonk num-Manitt8mun; asa spu[nnn]umauogit nutcheganunnonash pénowe Manitt8og.
44.21 Sunnummatta woh God wunnatinneahham8un? newutche wahyeau keme unnantam8onk nuttahhut.
44.22 Nux wutche ken nunnashshitteàmun quinnikesuk: nutogquanumu[ttt]eamun onatuh sheep nohshit.
44.23 T8hkish tohwutch kouean woi Jehovah, omkish ahque pogkesinan micheme.
44.24 Tohwutch puttoghuman kuskesuk onk wanantaman nuttonkapunnaongan, kah n8woskhetteyaonganan.
44.25 Newutche nukketeahogkôunnun n[ô]áyeu en puppissiyeúut nunnogkussen menuhkohteau ohkekontu.
44.26 Omohkish aninnumaiinnean, onk pohquohwussinnan wutch kummonaneteaonk.
45.0 {Nohtompuhpequodt ut Shoshannim wutch wunnaumonuh} Korah, {Maschil: womoausuoohomaonk}
45.1 Nuttahhut mohchekomeetau wanegik: nussinneash nutayimmoongash papaume ketass8t: neenân ummequnuh kenupsukqwhosu.
45.2 Kumm8cheke wompes onk wunneechan8oh wosketompáog, wunneetupanatam8wonk sokanumun kussisset8nut: newajeh God wananumukquean micheme.
45.3 Wushpinnaush kuttogkomoneg ut kehquâut woi másugkénan, weeche kussohsumowonk kah k8wohquânum8onk.
45.4 Kah k8wohquanum8wonganit, wunnaiyeue náiyeumukqush, newutche wunnomwayeuonk, manunnissuonk kah wunnomwausséonk: kah kuttinnohkou kukkuhk8tomunk uhquinneunkquokish.
45.5 Kukkouhquodtash kenaiyéuash ut wuttahh8wout Ketass8t ummatwomoh: ne nashpe penushahettit missinninnuog ut agwe ken.
45.6 Kutappuonk, woi God, michemohteau kah micheme, kukketass8tamoe togkodteg sampwe togkodteg.
45.7 K8womontam sampweusseonk, kah kussekeneam matcheseonk: ne wajeh God kum-Manitt8m sussequanukquean nashpe weekontamoe pummee m8cheke onk neg weechaiyeumukqueaneg.
45.8 Wame kuthogk8ongash assumungquodtash myrre, aloes, kah cassia: wutch Ivory weetuomash, uttoh waj muskouanatamhinumuk.
45.9 Ketass8tamwog wuttaun8oh wee[c]haiyeumaog wutt8wuttumwossissoh: kuttinnohkôunit sonksq wunnepaun golde hogk8unash wutch Ophir.
45.10 N8tah (nuttaunes) kah natwontash kah kukkeitash: wannanum wonk nehenwonche kummissinninnumog, kah k8sh week.
45.11 Neit ketass8t m8cheke kodtantam k8neetuonk newutche noh kum-Manitt8m kah noh wowussum.
45.12 Kah wuttaunoh Tyre na pish wutappen paudtaun mag8onk: weenaeetuog kenugke missinninnuut pish k8wonkkumukquog.
45.13 Wuttaunoh ketass8t pannuppe sohsum anomut, wuthogk8ongash assequosu Gold.
45.14 Pish pas8au ketass8tamwut, wuthogk8unit ayinneas ahómogquesuuk, nunksquaog, weechayeumonche asukkonkqutcheh pish kuppaudtonteanunk.
45.15 Pish weekontamwe kah muskouantamwe pasou8og: pish petutteaog ketass8t weekit.
45.16 K8shuw8g keneechánuwôog pish wunnómpekompanean yeug woh kussontimóhkouog wame ohkeit.
45.17 Nutayum k8wesuonk mehquantamunat ut wame pometuonganit: newajeh pish missinninnuog k8waeenomukquog micheme kah micheme.
46.0 {Nohtompuhpequodt wutch wunnaumonuh} Korah {ketoohomaonk ut Alamoth}
46.1 Jehovah n8tusphuaonganun, kah nummenuhkesuonganun: kenupaninnohsu wuttammepunaùmuk.
46.2 Newajeh matta wabeseog tokonogque óntohtag ohke, kah tokonogque wadchuash óntahtag en nôeu ketahhannit.
46.3 Ketahhannuppog mishontowag, kah tukk888gk, wadchuash quequog muttaontuk8k. Selah.
46.4 Na seip n ne kussitchuan weekontamwahtunk wut8tan God: wunneetupanatamwohke week nôappit.
46.5 God nôeu appu, matta pish ontappu, God pish wuttannunnummaoh nompôaeu.
46.6 Penuwohteaog musquantamwog, as8tám8ongash ontahtaash, mishontowau, ohke mohtupaémo.
46.7 Wut-Jehovahnum8oh ayeutoáog k8wetomukqun: ummanitt8moh Jakob kuttusphuaonganun. Selah.
46.8 Peyunk naum8k wutanakausuonganash Jehovah, uttoh in paguanuongash wutayimun ut[]ohkeit.
46.9 Sohkom ayeuhteaongash aongkouokhomuk: pohqunau ohtompeh; pohquetahham qunnunktug, chikohsum chariotsash ut n8taut.
46.10 Chequnappek, kah wahteau8k neen Manit, pish nummishhet ut penuwohteátu: pish nummishhet ohket.
46.11 Wut-Iehovahnum8oh ayeuteaog k8weetomukqun, um-Manitt8moh Jakob kuttusphuáonganun. Selah.
47.0 {Nohtompuhpequodt ketoohhomaonk wutch wunnaumonuh} Korah.
47.1 Woi puhpunkanitcháh8k wame missinninnuog, mishont8wag en Godut, nashpe sohkuhsue mishont8waonk.
47.2 Newutche Jehovah quanunkquapit [û]hqunneongqussu: nnoh kehchu ketass8t wame muttaohket.
47.3 Pish sohkauau missinninnuh kenaan ut agwu; kah wutohtimóneash agwu kusseetinnónut.
47.4 Pish kuppépenamwanshhikqun kutohkein: 8neetuonk Jakob neh womononcheh. Selah.
47.5 Manittou spéi nashpe mishontowaonk: Jehovah nashpe kutt8wóm8 monopuhpeg.
47.6 N8homunk waeenomaongash God, n8hhomunk waeenomaongash: n8hhomunk waeenomaongash kukketass8tomomun n8homunk waussumaongash.
47.7 Newutche God keitass8tim88 wame muttaohket, n8hhomunk waantamwu waeenomaongash.
47.8 God nánauneau pénuwohteoh: God appu wunneetupanatamwu wutappuonganit.
47.9 Nanaunoncheg missinninnuh moeog, ummissinninnumoh um-Manitt8moh Abraham: newutche muttaohke ogqunnegash wutchayeu8oash Godut: nnoh m8cheke mishehheuh.
48.0 {Annoohhomae keto[h]homaonk wutch wunaumonuh} Korah.
48.1 Missugken Jehovah, kah mishewa[e]enomau wutt8tanit kum-Manitt8mun, wunneetupanatamwu wadchumut.
48.2 Wunnohteau, 8weekontam8wonk wame muttaok ne wadchu Sion, nanummuttinneaou, wut8tan mishe ketass8t.
48.3 God wahheau weekuwout wuttusphuaongan8.
48.4 Newutche kusseh ketass8tamwog moieog, môeu paumushaog.
48.5 Wunnamuneau, nemehkuh ummonchanatamunneau, 8tamanatamunneau, 8semutteamunneau.
48.6 Na ut wabesuonk tohqunukquog, kah onkquammam8onk, onatuh mittamwossis [n]eechadt.
48.7 Kuppokshadtoh Tarshishe kuht8nogquosh wutchepwosh.
48.8 Neane n8tamog, ne kittinne naumunnan ut wut8tanit um-Manitt8m8 ayeuteaog; ut wut8tanat kum-Manitt8mun, God pish ummenuhkehteun micheme. Selah.
48.9 Nummequantamunnan k8womoausue kitteamonteanitteaonk, woi Manit, ut nôeu kuppeantamwakomukqut.
48.10 Néaunag k8wesuonk, woi Manit, ne nih k8waeenamitteaonk, wehque aongkouohkomuk, kittinnohkounit numwohtau wunnomwausseonk.
48.11 Muskouantaj wadchu Sion, wuttauneunk Judah weekontamwehettich newutche k8sittumm8wongash.
48.12 Papomshak Sion, quinnupwshak, ogkeetam8k wonkan8sinash.
48.13 Kuhkinneam8k naneutungash, natwontam8k weetuomash: onk woh kummishamâônash pometuonk p[a]om8uk.
48.14 Newutche yeuoh God kum-Manitt8mun micheme kah micheme: n noh kussamp8wunuk en nuppunnat.
49.0 {Nohtumpuhpequodt ukketoohomaonkanoo wutch wunnaumonuh} Korah.
49.1 Yeu n8tam8k wame missinninnuog kuhkeihtam8k wame wadohkeogish: muttaohket.
49.2 Wosketompaog, kah nanánuacheg weenaieetuwog kah matchekuog moeu.
49.3 Nutt8n missohham waantam8wonk: kah nuttahhe natwontam8wongash papaume waantamowonk.
49.4 Kukkodn8tam kukkinneasuonk: n8wóhshinum nunnupw8aongash ut harpeut.
49.5 Tohwutch wo[h] wabesee matchesemuk, nagquonne matcheseonk quinnuppekongquean?
49.6 Nag pabahtóntogig 8weenaieetuongan8, kah maskauacheg ut m8natut ummaumacheiyeum8ash.
49.7 Matta woh howan ta[h]wh8ou weematt8oh: kah matta woh ummanouhhumauouh nahoh Goduh.
49.8 Newutche man8whaonk ukketeahogkon8oh mishóadtu, kah chequnappu micheme.
49.9 Onk woh micheme pomantam, kah matta woh naum8 anneu weenohke.
49.10 Newutche náau waantamwoh nupp8oh kah wonk mattamogquoh, kah puppinashimwe wosketomp awohkompanau, kah pish nukkodtumauwaog 8weenaeetuongan8 onkatogeh.
49.11 Kemeu wuttinanatam8ongan8, week88ash pish micheme ohtaash, kah 8tahtuongan88ash pannuppu wame pometeonganash: hettamwog wutohkéeuoash neahennit.
49.12 Qut quhtianumit wosketomp, matta 8weekohteáun: ohqunneungqussu puppinashimwut noh awakompunneat.
49.13 Yeu wutusseongan8 wutass8tuongan8: onch wunneechán8oh wuttapeneaumunun ne an8wahettit. Selah.
49.14 Onatuh sheepsoh seepsinwog weenohket, nupp8wonk pish umm8hwho, kah sampwesitcheg pish umm8hwho, kah sampwesitcheg pish wunnanaunouh nahhog nompoaeu: kah 8neetuonkan8 pish mohtupaemo ut weenohket ne wadohkehettit.
49.15 Qut Manit pish pohquohwhunau nukketeahogkounoh, wutch ummenuhkesuonganit weenohkee, newutche pish nutattumunuk. Selah.
49.16 Ahque wabesish, howan weenauweekit: wussohsumowonk weekuwout nano mishehteaumuk.
49.17 Newutchu nuppuk, matta pish teag 8tauoouun[:] wussohum8wonk matta pish ássuhkongkóu.
49.18 Tohkonogque pamontog, wunnanumau ukketeahogkounoh: kah wosketompaog k8woweenomuk 8nenehheádt kuhhog nehenwonche.
49.19 Noh pish au pometuongan8 8shuoh: nag matta pish naum8og wequai.
49.20 Wosketomp quttiantog, qut matta[]waantog ogqunneunkqussu wutawakompunnae puppinashim.
50.0 {Ukketoohomaonk} Asaph.
50.1 Masugkenuk Manit Jehovah wussinneah, weequetum muttaok waj pashpishont, onk yea pajeh wayont.
50.2 Wutch Sion pannuppu wunneetuonk, God wohsumup.
50.3 Kum-Manitt8mun pish peyau, pish mat chequnnappu: n8htau pish nashqunneau ut anaquabit, onk pish mishehtashin wewenu.
50.4 Wutch wohqut wee[h]quetum kesukquásh, kah ohke, onk woh wussumau ummissinninnumoh.
50.5 Mukinumah n8neetupanatam8mog: yeug ayimaiutcheg wunn8waonk nashpe sephausuonk.
50.6 Kah kesukquash pish nahtitteau 8nomwausseonk: newutche nagum nehenwonche wussittum. Selah.
50.7 N8tiek, woi nummissinninnumog kah kukkinn8numw8 woi Israel, kah kutayeukonittue wauwóonsh, nen Manit kum-Manitt8m.
50.8 Matta kutaushkômun8h newutche kussephausuongash, asa chikohtae kummag8onganash, nagwutteohtaash anaquabeh.
50.9 Matta pish neemunoh nomposhim wutch keekitm asa nompshimwe goats wutch kutchipaneutunkanit.
50.10 Newutche nish noh puppinashim touohkomukqut nuttaihe: puppinshimwog nequt mutanunkanogkussuog wadchuukontu.
50.11 N8waeh wame papinshásog ut wadchukontu: kah tauohkomukwe puppinashim nuttaiheog.
50.12 Kodtupwean matta kuttinninn8un, newutche muttaohk nuttaihe kah neadtahshimmechumik.
50.13 Sun woh nummeech k8washinne weyaus, asuh sun woh n8tattam 8sqheonk goats?
50.14 Aninnumok God tabuttantam8wonk kah ôadtuhkou kukquoshaumaongash God nôappit.
50.15 Kah wehquetumah ne késukok wuttammepunnaa[n] pish kuppohquohwhunush, onk pish kussohsumm8woneh.
50.16 Qut God unnau matchetowoh, tohwutch ussean n8tamwahuwon nukkuhk8waongash; asa noh kittin neemunnumunat n8[n]8waonk ut kutt8nut?
50.17 Sekeneamán kuhk8tomuhteaonk, kah unnohteaan nuttinn8waongash kuppusquanit.
50.18 Náutcheh komm8towaenin, neit k8weetowom kah k8weetom mamussuenuog.
50.19 Kummamatcheyim ut kutt8nut: kah keenan ayim as8kekodteam8ongash.
50.20 Appean kummamatchein keemat: kukkehkom wunnaumonuh nehenwonche kokas.
50.21 Yeush kuttoussenash, kah matta toh nussu, kuttenantamup nuttinussin neanussean qut kutaushkomush, kah n8nehtauunash ut anaquabeân,
50.22 Yeuyeu yeu natwontam8k wananumogish God, ishkont kenehneeksháunumw8, kah matta howân kuppohquohhunukk8mw8.
50.23 Howan maguk tabuttantamowonk, nussohsum8wonuk: kah noh sampwe wánohtunk wutanakausuongash, nunnohtin 8wadchanuwaonk God.
51.0 {No[h]tompuhpequodt ukketohhomaonk} David. {Nathan Manittoowomp paaonont mahch[e] petukauont} Bathshebah.
51.1 Kitteamonteanumah, woi God, neaunag k8womoausue kitteamonteanitteaonk: neaunag mattanukish kukkittamunge m[o]naneteaonk jishkhash nummatcheseongash.
51.2 Pannuppu kutchessumeh wutch nummatcheseongash: kah pahke wutch nummatcheseongash.
51.3 Newutche nussamp8am nummatcheseongash, kah nummatcheseonk nagwutteohteau anaquabeh.
51.4 Ken, ken webe kummatche[n]ehesh, kah yeu nutussen matcheseonk ut anaquabean: onk woh kussampotont ket8hkôan, kuppahkesittont wussittuman.
51.5 Kusseh nukkuhkenaihetteap ut matcheetupanatamowonganit: wompoquait nokas, ut matchéseonganit.
51.6 [missing!]
51.7 Pahkhe nashpe hisop, onk pish nuppahkes: kutchessumeh, onk pish nutánue wompeseum k8n.
51.8 N8tamwaheh weekontam8onk kah muskouanatam8onk, nish nuskonash pohquatóhha[m]ahpash kuskesuk wutch nummatcheseongashh, onk jiskhash wame nummatcheseongash.
51.9 Puttogwhush kuskesuk wutch nummatcheseongash, onk jiskhash wame nummatcheseongash.
51.10 Kesteah pahkemetah, woi God: kah nagwutteáe sampwôhteae nashauonk wuskéheh.
51.11 Ahque pohkeseh wutch anaquabean, kah ahque amaunumah k8neetupanatamwe nashauonk.
51.12 Nompahtah wonk weekontamm8wu k8wadchanuwaonk kah kenannouwe nashauanit kogkánenitch.
51.13 Neit pish nukkuhk8tomau pánesecheg kummayash kah matcheseaenuog pish kukquinnuppekompauwehtunkquog.
51.14 Pohquohwusseh wutch shuhkonat, woi God, ken God wadchanuae num-Manitt8m: kah neenan pish mishontowá8homau kussampweusseonk.
51.15 Woi Lord wóshinish nussissitt8nash, kah nutt8n pish nahtitteau k8woweénomitteaonk.
51.16 Newutche matta kukkodtantamo sephausuonk, onk woh kittinnummaunun: matta k8wekontamo chikohtae mag8ongash.
51.17 Sephamauaongash God ne pohquesu nashâuonk, pohqui kah tannogki metah, woi matta kutchadchepantam8h.
51.18 Wunnesish weekontaman ut Sion: ayish qussukquaninnutongash ut Jerusalem.
51.19 Neit pish k8seketahhuk sampweusseae sephausuongashh, chikohsumwe mag8ongash kah mumusseu chikohsum8ongash: neit pish kussephamungquog oxinoh ut kut-Altarumut.
52.0 {Nohtompuhpequodt Maschil ukketoohomaonk} David, Doeg {Edomite anont} Sauloh, {wuttinuh,} David {peyau weekit} Ahimelech.
52.1 Tohwutch waénómut kuhhog woskehuwônat, woi masugkenan? 8net8onk God nagwutteohteau.
52.2 Keenan natinneham woskehuwaongah, onatuh kenag chahquog, as8kekodteamwanakausin.
52.3 Kumm8cheke womantam matchit onk ne wanegik: kah pann8wayeuonk onk ne sampwayeuonk. {Selah.}
52.4 K8womantam wame shehteae kutt8wongash, woi as8kekodteamwe meenan.
52.5 God pish ken wonk kenushhuk micheme pish kutamaúnuk kah pish kukkodtunuk wutch k8tahtuonganit: kah pish ken8sw8muhhuk wutch pomantamwae ohket. {Selah.}
52.6 Kah sampweusseaénin pish wunnaumun, kah wabesu, kah wutahanehtauoh.
52.7 Kusseh, yeuoh wosketomp matta unnant[à]m8 God nummenuhkesuonk; qut pabahtantamm8nat mishe 8weenaieetuonk, menehkheau wuhhogkuh ut ummatcheseonganit.
52.8 Qut nutogqunneunkqus askuhquamut olive mahtug, ut weekit God: nuppabahtantam ummonaneteaonk God micheme kah micheme.
52.9 Kummicheme waeenomush, newutche kummahche ussen; kah nuttannôantam k8wesuonk newutche wunnegen ut anaquabhettit k8neetupanatam8mog.
53.0 {Nohtompuhpequdt ut Mahalath Maschil ukketoohhomaonk} David.
53.1 Mattamog n8wau ut wuttahhut, wanne Godunn8, anunwog, kah mahche usseog niskeneungquok matcheseonk: nag wanne pasuk wun[n]esu.
53.2 God womámpu wutch kesukqut en wosketompaog wunnaumonaoh, kodnâau howaneh wahwatánumutcheh, kah natinneawhont Goduh.
53.3 Nag nishnoh pasuk qushkeog, nag wàme pannuppu niskeneunkqussuog, wanne howan 8nesu, wanne mo pasuk.
53.4 Anakausitcheg matcheseonk wanne ahteauog wahteauonk? mohwhaog nummissinninnumoh meechwog petukqunneg: wanne wehquetumauoog Goduh.
53.5 Naut mishe wabesuog toh woh mat adt wabesúmuk: newutche God seóhham wushkonash nnoh ayeuhkonukquéan, nag kutakodcheheaog, newutche God wutjishânumoh nahog.
53.6 Woi wadchanaongan8 Israel, wutch sohhamm88utch Sion! God quáhchuwunont wutch missinnáinneat ummissinninnumoh, Jakob weekontam kah Israel pish muskouanatam.
54.0 {Nohtumpuhpequodt ut Neginoth Maschil ukketoohomaonk} David. {Ziphimsog paahettit kah ônahettit} Sauloh: {sun matta} David {puttogqueu w[e]eche nenawun}
54.1 Wadchaneh nashpe k8wesuonk, woi God, kah wussumeh naashpe kummenuhkesuonk.
54.2 N8tash nuppeantam8wonk woi God: kukkeitash nuttinn8waongash nutt8nut.
54.3 Newutche penuwohteaog neepaeihtunkquog, kah woskehuacheg nukkodnushúkquog: matta pónau8og Goduh anaquabhettit. Selah.
54.4 Kusseh, God nuttannohsuenu: God weetomau nag kogkanoncheg nukketeahogk[ô]unoh.
54.5 Pish matunkquatauau nummatwomoh: tummehah naghoh wutch k8nomwayeuonk.
54.6 Nanouwe kussephamoush n8woweenodtum k8wesuonk woi Jehovah, newutche wunnegen.
54.7 Newutche nuppohquohwhunuk wutche wame wuttammehpunnaonganit: kah nuskesukqut n8che naum uttoh en kodtantog wutch nummatwômog.
55.0 {Nohtompuhpequodt ut Neginoth Maschil ukketoohhomâonk} David.
55.1 NOOtash nuppeantam8wonk woi God: kah ahque puttogwehtah wutch n8weehquttumm8wonganit.
55.2 Kukkeitah, kah n8tah, nummau nuppeantam8wonganit kah n8wadtauatongqus.
55.3 Newutche 8wadtauatongqussuonk matwau, newutche 8woskhuwaonk matcheetou: newutche nuttinnuhkongquog matcheseonk, kah musquantamwe nussekeneungquog.
55.4 Nuttahhut m8cheke nutonkquomom, kah mishe wabesuonk newutche nupp8wonk nunnuhkukkongquog.
55.5 Wabesuonk kah nukshaonk nunnuhkukkongquog, kah quoshque wabeseuonk nukkepuhkonuk.
55.6 Kah nussip, woi onunnuppohwhunonti wuskuhwhunonáut, onk woh nutt8wem, onk woh nutanwohsin.
55.7 Kusseh, onk woh nôadtit nuppomuhsham, woh nutap touohkomuk. Selah.
55.8 Woh nukkenuppisham wutch nuppohquohhamunat wutch mehshétash, kah nashqut.
55.9 Paguóhteash, woi God, chachabuwóm8utch weenannúwóash, newutche nunnaum mishe musquanetúonk kah penuánittuonk ut otanat.
55.10 Asekesukokish, kah nukonáeu papomshaog qussikquanun[n]eutunkanit; woskehuwaonk wonk, kah uhquanum8onk noeu.
55.11 Matcheetowonk nôeu ohtau, as8kekodteam8onk kah puhchuteaonk matta ámaémun8 wutch wuttaumaukqut.
55.12 Newutche matta matwau nukkekómuk8h, neit woh numm[ã]nunnes: asa matta nnoh sekeneaiop mishshéheop wuhhogkuh áyeuuhkonittue neen, neit woh nutattashômp nuhhog.
55.13 Qut ken wosketomp kuttatuppeyeu8mun, ken sampwoshássean, kah neetomp.
55.14 N8ne weetuódtimun, moeu nuppompomushaumun weekit God.
55.15 Nupp8onk tohqunonch nahog: kah keteáeu áhettich chepiohkomukqut: newutche matcheseonk ne wodohkéhettit, kah kenugku nagkoh.
55.16 Qut nen n8weehquetumau God: kah Jehovah pish n8wadchánuk.
55.17 Wanúnk8ukish: kah mohtompogkish kah puhshaquadcheh nuppeantam, kah nummishantowae mau: onk pish n8tam n8wadtauatonkqussuonk.
55.18 Wunohteae pohquohwhunau nukketeahogkounoh wutch ayeuwuttinneat ayeuqueúhpanneg: newutche monaog n8weechuhumukup.
55.19 God pish n8tam kah pish wutônkapinnanoh: nagum macheemapit, Selah: newutche wanne aûseweog newajeh matta qusháhetteg Goduh.
55.20 Quohshunnummaau wunnutcheash neh wânuhkônukqutche: pohqunum 8n8waonk.
55.21 Ukkutt8wongash wutt8nut m8siyeuash m8cheke onk ne butter; qut ayeuteaonk wuttahh8wout: ukkutt8ongash anue n8hkiyeuash onk ne pummee; qut nish kodtunnumwe togkodtegash.
55.22 Unnuhkou k8weanun Jehovah, kah pish kukkogkónuk: matta pish unnanumau8 wunnomwaenu ontsapsh.
55.23 Qut ken woi Jehovah pish kuttinohkonog onkapunnae psahtheganit: sheteaenuog kah as8kekodteamoenuog matta pish pomantamoog pohshe ne woh sohtepomantamwehhetteup: qut neen kuppabahtanumush.
56.0 {Nohtompuhpequadt ut Jonath-Elim-Rechokem, Michtam} David, {Philistiansog tohqunahettit ut Gath}
56.1 Monanumeh woi God, newutche wosketomp nukkod-misheashquónuk: ayeuwéhteadt nishnoh kesukod, n8woskhik.
56.2 Nummatwômog nukkod-missashquónukquog asekesukokish, newutche nag monaog ayeuhkôsutcheg, woi ken nô appéan.
56.3 Wabeseon kuppabahtanumush.
56.4 Ut Godut n8woweenodtumau wuttinn8waonk: nuppabatanum God, matta n8wabissuónoh weyaus toh kodnéhit.
56.5 Asekesukokish wôónkitteau8og nuttinn8waongash: wame wuttinanatam8ongan88ash nutayeuuhkonukqunassh wutche machuk.
56.6 Moeog, puttogwhâog w[u]hhogkâug, askuhhumwog nuttontannehtuongash, askwehettit wutch nukketeahogkou.
56.7 Sun woh pohquohhumwog nashpu ummatcheseongan88ash? kummusquantamunat penuhteash missinninnuog woi God.
56.8 Kutogkeetam n8wauwónuongash, ponsh nussuppéguenash k8wishquadt: sun matta ohtanoash k8sukkuhwhonganit?
56.9 Maunnitteaunnon, neit nummatwomog qushkeog: yeu n8wahteou[n], newutche God n8weech8humuk.
56.10 Godut n8woweenodtu[m] wuttinn8waonk: ut Jehovah n8wowussittum wuttinn8waonk.
56.11 God nuppabahtanum matta n8wabesu wosketomp toh woh ânhukqueh.
56.12 Kukquoshámuaongash nutapehtunkqunash woi God, k8woweenomsh.
56.13 Newutche kuppohquohwhun nukketeahogkou, wutch nuppunat: sun matta kuppohquohwhuttau nusseetash wutch penushó[n]at? woh nuppompomusham anaquabit God 8wequaiyeum8out pomantogig.
57.0 {Nohtompuhpequodt Al tasehith michtan} David, {waseem[o]teaont} Sauloh {ut hassunnegkut}
57.1 Monanumeh woi God, monanumeh, newutche nukketeahogkou kuppabahtanumuk: nux wutonkaohtomut kenuppahwhunnog n8tspuhh8aonganinneunk; onk neit yeush onkapunnaongash pamwushaum8uk.
57.2 Nummauunnitteau God nôhappit: Godut noh aseau[u]shhikque wame teanteaquassinish.
57.3 Pish an8team8 wutch kesukqut, kah n8wadchanuk wutch ukkekómuwaonk, noh kodmusseasquonukqueh. Selah. God pish an8nau um̃onaneteaonk kah 8nomwáonk.
57.4 Nukketeahogkou weetomau qunnón8oh, kah n8weetappemoog chogaswutcheg: wosketompaog wunnaumonaoh, weputtú8ah k[ô]unkquodtú8ash, kah qunnuhtugk88ash, kah weenannu8 keni[]togkodteg.
57.5 Mishshehununaj woi God ut ongkoue kesukquehtu: kussohsumoonk ongkoue ohtaj wame ohkit.
57.6 Quoshwunnáog wutashhabp8uh, wutch nutôntanehtuongash, nukketeahogkou nauwáeu: wônteaop ut ne áyoi, uppetshóneau nagumau ut nôeu. Selah.
57.7 Nuttah menuhkohteau woi God, nuttah menuhkohteau, nukket8homom kah nuttabuttantum.
57.8 T8kish nussohsum8onk t8hkeg psaltery kah harp: nen nompoéeu nutt8hkem
57.9 Kuttabuttantamoush woi God, ut kenugke missinninnuut: kukket8homoush ut kenugke wutohtimmóneat.
57.10 Newutche kummonaneteaonk missi, ut kesukqut, kah k8nomwáonk ut matokqsit.
57.11 Ken misháhenunaj ut ongkoue kesukqut woi God, kussohsumoonk ongkoue ohtaj wame ohkit.
58.0 {Nohtumpuhpequodt Altaschith michtam} David.
58.1 SUN wunnamukut kussimw8 wuñomwayeuonk woi mukkinnéonk? sun k8newussittumumw8, kenaau wosketompaog wunnaumonaoh?
58.2 Nux, kuttahhouóut kututussemw8 matcheseonk: kukquokquadhûmumw8, kenutcheganu 8wo[skh]uaongan88ash ut ohkeit.
58.3 Matchetówog penuwohteoóog wutch wompequainneat, wô[o]nuog quenanneekhettit, pann8wayeuog.
58.4 Wutonkquosketúeuonk[X] ogqueneungquodt wutonkquosketúeuonk ask8k: ogqunneunkqussuog mo nan8tam8k Addar, kobhog wehtáuog.
58.5 Nnoh matta n8tauonk wuttaúatongquss[ú]oh padchummúau, tohkonogque waantamwu padchummúadt.
58.6 Pohquetáhash weepittúash woi God, wutt8n8wóut pohquetahash ukkehtomputteau wskoshshumwe qunn[ó]n8og woi Jehovah.
58.7 Sobpáshettich onatuh nuppe pamutchúwog nagwutteaeu: sonteq[h]ohh8adt ukkôunkquodt, ogqunneunkquodtich tohmetohho[ó]m8ug.
58.8 Onatuh askéquttum mahtupáit: onatuh poékheunt mittumwossis, woh mo nauô8og nepauzoh.
58.9 Ohk8k asq aumattam8kup n8sippasqunaonk, pish wunneemunuh nahog onatuh pémsquoh, aspomantamwéhhettit, káh musquantog.
58.10 Sampweusseaen pish weekontam nag ann8taonk: pish kutchishitteau wussetash 8squehheongan8 matcheetowog.
58.11 Nemehkuh pish wosketomp n8wau, wunnamuhkut na wutonkquatunk wunnomwausseaen: wunnamuhkt nnoh God wussittuk ut ohkeit.
59.0 {Nohtompuhpequodt Altaschith Michtam} David, {Saul anooteamwut, kah wutaskuhwouh, ut weetuomut wunushonaont.}
59.1 Pohquohwusseh wutch nummatwomut, woi num-Manitt8m, wadchaneh nag wutch waabehtunkquéaneg.
59.2 Pohquawusseh wutch ánakausitcheg matcheseonk, kah wadchaneh wutch nushehteaenuog
59.3 Newutche kusseh, nag askuhw[a]og nukketeahogkôunoh, mas[u]gkénugig wuttôéog nuhhog, mátta wutch nuppanneseonk asa nummatcheseonk woi Jehovah.
59.4 Nag quogquéoge nanashwehtamwog, wanne wutch nummatcheseonk: t8kish aninnumah, kah naish.
59.5 Newutche, woi Jehovah, ummanitt8m8wóh ayeuhteáog um-Manitt8mwoh Israel, t8kish natauwaheoneat wame penuohteaog: ahque monanum matchetowog matcheseaenúog. Selah.
59.6 Nag qushkeog wunnonk8áe, nisketonkqussuog onatuh anum, kah quñupshaog otan.
59.7 Kusseh, kóhkonneauwáog ut wutt8n8wout, togkodteganash wussisset8n8wout: newutche (n8waog) howan n8tunk?
59.8 Qut ken woi Jehovah, kutahanehtauôog nnag: wame penuwohteaog kuttôontuhkonôog.
59.9 Newutche ummenuhkesuonk, kuttannôonsh, newutche God nuttusph8waonk[.]
59.10 Nummonaneteae Manitt8m nukqushoi monánumuk: God pish nunnohtinuk nukkodtantamoonk en nummatwomut.
59.11 Ahque paguas nagok, ishkont nummissinninnumog wunántamwog, kummenuhkesuonk suswohwonch nahog, n8kôhteash naghok, woi Jehovah nutogqunnéganun.
59.12 Newutche ummatcheseongan8 ut wutt8n8wóut, kah ukkutt8wongash ut wussisset8n8wout, tohqunach ut pittuánum8onganit, kah newutche matchenaneteáonk kah pann8waonk ne an8wahettit.
59.13 Machukis naghok kummusquantamunat, machukis, matta woh wuttinniéneau: kah wahteauhettich God nánaunnau Jakoboh, en aongkouohkomuk. Selah.
59.14 Kah wunnonk88k qushkehettich, kah nehnehteáhettich onatuh anumwut, & qunnupwsháhettich otan.
59.15 Nanwódtinneahhamwohettich meetsuonk, kah m8hm8skouáhettich asquam wamep8hetteg.
59.16 Qut nuttinn8homom kummenuhkesuonk, nux nummishont8wa8homom kummonaneteaonk nompoáeu: newutche ken nutusphouaonk, kah n8wonkônous wuttammepunnáon.
59.17 Kukket8homoush woi nummenuhkesuonk, newutche God nutusphowaonk, nummonaneteae Manitt8m.
60.0 {Nohtompuhpequodt ut Shushan Eduth michtam} David, {kuhkootommuhkou ayeukonont Aram Naharaim kah Aram Zobab: Joab quashket, paguanau Edomitsoh oonaohteaouut salt, nabo neesit muttannonganogkussuoh.}
60.1 Woi God kuppogkesumun kussisw[à]uhkôsumun: kummusquanumimunnonup, woi qushkish wonk en nuhhogkanonut.
60.2 Kukquéquanehteam ohke, kussokshadtaun: neetskehtaash nishnoh ut pohqui, newutche nunnukshau.
60.3 Kenohtin kummissinninnumog siôgokish: k8tattamhimun quoshkussippâm8we wine.
60.4 Kuttinnumauoog nag quashhukqueaneg muttâag: onk woh pôpômush[á]numun newutche wunnomwaonk. Selah.
60.5 Noh wômônat woh pohquohwhunau: kuttinnôhkou pohquohwussitch, kah n8tah.
60.6 God unn8wop ut 8neetupanatam8onganit, n8wekontam: nuppaushinnu8 Sechem, nukquohquodhumun 8n8wohkói Succoth.
60.7 Gillead nuttaihe, kah Manasse nuttaihe, onk Ephraim ummenuhkesuonk nuppuhkuk: Judah ayeuont naumatuongoh.
60.8 Moab nukkutshitunk ohkuhquoh: nuttánuwohkou nummohkis ut Edom: Philistia weekontash ken newutche neen.
60.9 Howan woh pas8wit menuhki 8tanit? howan ás8wussit Edom?
60.10 Sunnummatta ken woi God, sohwhôkôseógkup? kah ken woi God, matta k8chaiyeúmunnónup ut nutayeuwohkonnanoweenut.
60.11 Aninnumaiinnean wutch wuttammepunnaonganit: newutche wutannoôsuonk wosketomp tohn8cheyeu8.
60.12 God aninnumungqueog pish nukquehtâèmun: newutche nnoh pish tashkuhkonau nummatwomunônoh.
61.0 {Nohtompuhpequodt ut Neginoth ukketoohhomaonk} David.
61.1 NOOtah nummauonk woi God: kukkeihtash nuppeantamowonk.
61.2 Wutche aongkouohkomuk kummauunnitteoush, nuttah k8shkoshunk: uss8wusseh qussukquanit, ne anuwohquss8mukqueh.
61.3 Newutche ken nutonk8wohquass8, kah menuhki wonkonous wutche matwâut.
61.4 Pish nuttay keekit micheme: nuppabahtanum wutonkaúhtomuh kenuppawhunnog. Selah.
61.5 Newutche ken God ken8tam nukquoshômuaongash: kuttinninnumah wutahtaongan8 neg quóhtukeg k8wesuonk.
61.6 Ken kusepepomantamwah ketass8t: kah ukkodtumm8mash neane monatash pometeongash.
61.7 Pish appu anaquabit God micheme: woi nanashwunush monaneteaonk kah wunnomwaonk ne woh wodchanukquit.
61.8 Nemehkuh nuttinn8homom k8weesuonk micheme: onk woh asekesukokish nutussen nukquoshómuaongash.
62.0 {Nohtompuhpequodt ut Jeduthun ukketoohhomaonk} David.
62.1 Webe nukketeahogkou annoôneau Goduh: noh wutch n8wadchanitteaonk.
62.2 Noh webe nukqussukquanum, kah n8wadchanitteaonk: noh nutusphouaonk, matta pish numm8cheke ontsappu.
62.3 Toh utt8che kenatwontamw8 woskehuwaonk wutch wosketomp? pish wame kenushitteamw8: onatuh qussukquaneneutunk kodn8kompskem8uk: kah onatuh kuhqushqueneutunk.
62.4 Webe weétuotuog penuhkonat wutche quttiánumaonganit, tapeneaumwog pann8wayeuongash: wunnaneteam8 wutt8n8: qut anomut matchenaneteaog.
62.5 Nukketeahogkou webe anôous God, newutche nutannoôsuonk wutchayeumó wuhhogkat.
62.6 Nagum webe nukqussukquanum, kah n8wadchanitteaonk, nagum nutusph8waonk, matta pish nutontsappu.
62.7 Ut Godut n8wadchanitteaonk kah nussohsum8wonk, ukqussukquanum nummenuhkeseuonk, nutusphuaónk ut Godut.
62.8 Pabahtanum8k nagwutteaeu kenaau missi[n]ninnuog: sokanum8k ketahhouwoash ut anaquabit, God kuttusphouaonganun. Selah.
62.9 Wu[ñ]amuhkut matche[k]eog tahn8chéyeuog, kah wutt8wosketompaog pann8wayeuog: quogquodwhut naghok, wamu môeu, ánue nunkinwog onk ne tahn8cheyeu8uk.
62.10 Ahque pabahtantam8k ut mukk8kinnuaonganit, ahque tahn8cheyeú8k kumm8towonganit: monak weenai[é]etuonk, ahque kuttahh8woog appehettich.
62.11 God wussinnu pasukqut, neesit nunn8tamun yeu, menuhkesuonk wutchaiyeum8 Godut.
62.12 Kah wonk ken Jehovah wutchayeum8 monaneteaonk: newutche kuttinongquodtauon nishnoh wosketomp neane anakausit.
63.0 {Ukketoohomaonk} David {ait touohkomukqut Judah.}
63.1 WOi God ken num-Manitt8m, nompoaeu kenatinneawhush: nukketeahogkou kúhket8n kuhhog, n8weyaus kukkodtaânumuk, nunohtae kah kuhket8n8e ohke toh mo adt nuppên8g.
63.2 Naumunat kummenuhkesuonk kah kussohsumóonk neane mahche nau[u]nop ut kekit.
63.3 Newutche k8womoausuonk m8cheke wunnegen onk ne pomantamoonk: nusissitt8nash pish k8wâwu[ss]umuk.
63.4 Yeu kittinne waussumunun ash pomantam: nuttahshinum nunnutcheganash ut k8wesuonganit.
63.5 Nukketeahogkou pish tâpep8h onatuh nashpe wein kah weesuuk: kah nutt8n pish k8wâwussumuk nashpe weekontamwe nussissitt8nash.
63.6 Nehquanumunnon ut nutappinneat kah natwanumunnon nishnoh utt8che nukonáeu.
63.7 Newutche ken kutáninnumaiip: newajeh kenuppawhunog wutonkaohtom8 n8wekontam.
63.8 Nukketeahogkou kummenuhkodti neóhhuk: kuttinnohkou nukkogkôónuk.
63.9 Qut yeug natinneawhoncheg nukketeahogkôunoh nahunnushônat, pish auog wutchómuhqut.
63.10 Pish nushôog nashpe togkodtega[n]it: pish ummôwhôoh wonkqussissog.
63.11 Qut ketass8t pish wekontam ut Godut, pish wame waeénomaog chadchekeyeuánit nashpe wuhhogkuh, qut pann8wahettit wutt8n8ash pish kuppohhôsuash.
64.0 {Nohtompuhpequodt ukketoohomaonk} David
64.1 NOOtash n8wàdtauatonkqussúonk woi God, ut nuppeantam8wonganit, wadcha[u]sh nukketeaonk wutch qushonat matwau.
64.2 Adtasheh wutch kéme ukken8nittuongan8wout matcheet8wog: n8waabetunkqu[n]naóont anakausitcheg matcheseonk[.]
64.3 Nah kehtattóog weenannu onatuh togkodteg, p8tonkunáog wutahtompeuh quosh[ô]hqunnumwog weesogkeyeuwongash.
64.4 Onk woh pumwáog kéme panuppu wunneet8oh: teanuk uppumwóuh matta wabesuog.
64.5 Nag wutt8máog wuhhogkauh wutche machik; ken8netuog wutch wunashónat kému appehanog n8waog, howan woh nógqueog?
64.6 Nag natinnehamwog matcheseongash usseog pannuppe natinneteaonk: nag wame né anomut ohtag, kah wuttahhou m8nói.
64.7 Qut god pish uppumwoh kôuhquodt, teanuk pish wutchadchetahwoh.
64.8 Nemehkuh pish nehenwonche weenannu uppenushátauneau ut wuhhogkaout: neg wame nauoncheg pish wussem8og.
64.9 Kah wame wosketompaog wabesuog, kah pish wahteauwahuwaog wutanakausuonk God: newutche pish waantamwe natwontamwog wutusseongash.
64.10 Sampweussecheg pish weekontam8unaog Jehovahoh, kah pish uppabahtanumouh: kah wame s[á]mpwutteahoncheg pish waeenoáog.
65.0 {Nohtompuhpequodt: Ukketoohhomaonk} David.
65.1 Waeenomuwaonk kutannóonukqun woi God, ut Sion: kah quoshauaonk pish kittinhittean.
65.2 Woi ken n8taman peantamoonk, wame weyaus pish kuppeyaónukqun.
65.3 Matcheseongash nutaumskunkqunash: qut nummatcheseonganash pish kutjiskhomunash.
65.4 Wunnanumau noh pepenauadt, kah noh pas8adt, onk woh k8weetomuk ut keekit: pish n8wamepumun k8neetuonk ut keekit k8neetupanatamwe Temple.
65.5 Nashpe uhqunneunkquokish sampweusseonganit, kenamp8ho[m]aiimun, woi God n8wadchanitteaonganun: uspuhh8waonk pajeh wame aongkouohkomukquash: kah neg aitcheg nôadtit kehtahhanit.
65.6 Nahspe ummenuhkesuonk manuhkehteunk wadchuash, puttukquo[b]ussit menuhkesuonk.
65.7 Chequnehteau wadtauatunkqussuonk keitoh: 8wadtauatonkqussuongan8 tukk8og, kah 8wogkâeongan8 missinninnuog.
65.8 Kah nag wadohkitcheg onkouohkomuk, wabesuontamwog kuhkinneasuongash: mohtompanaeu, sohhamunah, kah wunnonkwaeu k8weekontamwahuwám.
65.9 Kenatauohtóh ohke, kah kutogquechittauun: k8nogquehtaun nashpe wussepeum God ne numwohtau nippe: kukquoshaeihtau[ó/o]og weatchimiñeash, mahche yeuin quaquashweihtaman.
65.10 M8cheke kutogquechitoh wonitchuhhongash, kutasetahteanum ohke, ken8keteauun nashpe sókanon, k8nantamun ne noh adt sonkuk.
65.11 Kutchetuhquabenoh kodtumm8 nashpe k8neetuonk, kummayut padtippashin wunnogk8onk.
65.12 Padipashin maskehtuash ut touohkomuk: kah wadchuemesash weekontam8m8ash waéenu.
65.13 Wunnádtupp8ongan88ash wunohkukkomunnáoash monacheg floksog, kah 8naohkôaouash pashanahteau weatchiminneash, mishe weekontamwog, kah ket8hhomôog.
66.0 {Nohtompuhpequodt ketoohmaonk}
66.1 WEeketongqusseg ut Godut, wame muttaók.
66.2 An8hamunk quttianatam8onk 8wesuonk: sohsumwahtau8k tabuttantamauaonk.
66.3 Unn8k God, toh kittinne uhqueneunkqus ut kutánakausuonganit? newutche missi kummenuhkesuonk, kummatwomog woskeche kuttit k8namptunkquog.
66.4 Wame muttaok pish k8wowussumuk, kah pish kukket8homungquog, pish unn8homoog k8wesuonganit. Selah.
66.5 Peyunk naum8k wutanakausuongash God, noh ohqunneongquotash wuttinheaongásh wosketompaog wunnaumonaoh.
66.6 Kehtoh ayim nu[n]obohteai: pomushopanneg tomogkonit wusseet8wout; na nuttit weekontam8unnanónúp.
66.7 Noh nanawunnum nashpe ummenuhkesuonk micheme, wuskesukquash naum88ásh wutohtimoneash: ohquontogig nananuaonk ahque misheheahettich wuhhogkauh. Selah.
66.8 Woi wunnanumok num-Manitt8mun kenaau missinninnuog, ayimau wuttauatongqussue tabuttantamoonk n8tamounnat.
66.9 N noh kókônunont nukketeahogkóunnun8noh ut pomantam8onganit: kah katta unnantam8 ontohtaj nussetinonash.
66.10 Newutche ken woi God, kukqutchhimunnonup: kukqutchhimunnonup onatuh silver quajteomuk.
66.11 Kuppas8umunnonup hashabput, kupponumaiimun nuppisquaninnonut ohquommom8wonk.
66.12 Kutayeu wosketompaog wunnayeumukqunnaoont nuppuhkukqun, nuppannupwushaumun n8htau, kah nuppanupwushaumun nuppekontu qut ken kuppas88mun weenaeetuohkomukqut.
66.13 Nuttom keekit weeche chikohtae mag8ongash kuttâadtuhkaush kukquoshaumunn8wongash.
66.14 Nish nussissit8nash an8wohpash, kah nutt8n an8wohpash wadtamehpunaon.
66.15 Kittinninnumaush chikohsue mag8ongash wees, kah ramse weekemungquok: kittinnumaush oxinog kah goatsog. Selah.
66.16 Nonche n8tam8k wame kenaau quoshogish God, kah nussamp8am uttoh asehtauomp nukketeahogkounoh.
66.17 Nummauunnitteau nashpe nutt8nut kah mishsheheop nashpe neenan.
66.18 Womontamon matcheseongash ut nuttahhut, matta God woh nunn8tunk8h.
66.19 Qut wunnamuhkut nunn8tunk God: kuhkeihtam n8wadtauatongqussue peantam8onk.
66.20 OOnanumunach God: matta quashkenumaeg en nuppeantam8onganit, asa ummonaneteaonk wutch nuhhogkat.
67.0 {Nohtumpuhpequodt ut Neginoth ukketoohomaonk.}
67.1 GOD monanuminnean, kah wunnanuminnean: wuskesuk wôsumungquttuh. Selah.
67.2 Onk woh wahteoun kummay ut muttaohkit, kah k8wadchanum8onk kenugku wame wutohtimóneash.
67.3 Missinninnuog waeenomugqush woi God, wame missinninnuog waeenomugqush.
67.4 Woi wutohtimoneunk weekontamohettich, weekontam8homahettich, newutche pish k8sum missinninnuog sampwe: kah pish kenanaa[n]num wutahtimoneash ut muttaohkit. Selah.
67.5 Missinninnuog waeenomugqush woi God: wame missinninnuog waeenomugqush.
67.6 Neit pish ohke mishummeechummu: kah God kum-Manitt8mun pish k8nanumugqun.
67.7 God pish k8nanumugqun, kah wame aongkouohkomuk pish ukqushóoh.
68.0 {Nohtumpuhpequodt ukketoohomaonk} David.
68.1 Neepauitch God, ummatwomoh seahwhonch: kah wonk neg sekeneaoncheg wussemohettich wutch anaquabit.
68.2 Onatuh pukit pt8hog, neinne nen8hkau naghog: onatuh wax mohtupohtag ut n8taut, nein paguanehettich matcheetowog ut anaquabit God.
68.3 Qut wunnomwaenuog weekontamwehettich: weekontamohettich ut anaquabit God, nux, m8cheke weekontamohettich.
68.4 Ket8hamok God an8hamunk waeenom8ongash ut 8wesuonganit: mishehheuk n noh na8mukqut kesuk, nashpu 8wesuonk JAH: kah weekontam8k ut anaquabit.
68.5 Mowadt8sheg na 8shoh, sekousquaog 8sumugkouoh, God 8neetupanatamwu ayeuonganit.
68.6 God ponamauau nonsiyeu8oh weechinnumonát sohh8wunau wehweepapissumutcheh m8wóhshogquohtogquosh, qut ohquoantogig nananuwaonk wutohtuog nunnobohtéaouut.
68.7 Woi God sohh8wunnat negonohkouadt kummissinninnumog: panupwuhaan touohkom[u]k. Selah.
68.8 Ohke quequanup, kesukquash punnemoash ut anaquabit God, Sinai, ut anaquabit God um-Manitt8moh Israel.
68.9 Ken woi God kuttann8n mishe sokanon, uttoh adt menehketeauop kutohke sauunum8m8ug.
68.10 Kummukineonk 8tohkinneaop: ken woi God kukquoshaeihtau mátcheeku, wutche k8neetuonganit.
68.11 Jehováh unn8wau kutt8wonk: monaog wunn8tamwahuwoneau.
68.12 Kehtass8tamwog wutayeuwehteom8woh kenuppe wussem8og: káh mittumwussis n8titteadt, chadchapenum máchehteaumuk.
68.13 Mukk8kône n8wetsum8moneau ahkukquog, qut pish kutogqunneunkqussimw8 wunnuppawhunnit wsk8wanon aqut Silver, kah ummequnoh wesôag gold.
68.14 Wamemanuhkesu soswohwhont kehtass8timwoh na ut wompiyeup onatuh k8unit ut Salmon.
68.15 OOwadchum God, onatuh wadchu Bashan, kussohkoi wadchu onatuh wadchu Bashan.
68.16 Tohwutch quesháog kenaau kussohkoaeu wadchuog? yeu wadchu God kontantog 8tohkinneat, nux Jehovah ummicheme wutohkin.
68.17 Wuttatuppequanumukquaash God neesneechagut muttannunganu8ash,m8cheke mattanunganogkussuoh Angelsog: God 8weamukshanoh ut Sinai: wunneetupanatamwe weekit.
68.18 Kuttuspeup en ongkouwu, kummisinohteam missinnohkonunk, kutattumunumup ummag8onganooash wosketompaog, nux, wutch ahquoanitogig nananuwaonk, onk woh Lord god weechayeumoh.
68.19 OOnanumunach God asekesukokish k8n8washhikqun, Manit n8wadchanitteaonganun. Selah.
68.20 N noh wâmanitt8meog, n noh wadchanuwae Manit, kah God Manit wutchayeum8 pohquohhamoongash wutche nuppowonganit.
68.21 Qut pish God chadchetahhom uppuhkukk8 ummatwomoh: kah quánonuhquoánt n noh aiont ummatcheseonganit.
68.22 God n8wau pish nukqushkeaheoog wutch Bashan, nuppas8woog wutch monaiyeuut kehtahannit.
68.23 Kusseet woh mussishin 8sheaongan8out kumma[t]womog, kah wenann8 kuttiog [nunan].
68.24 Naumwog kutauonganash, woi God, wutauonganash num-Manitt8m, nukketass8tim8m ut wunneetupanatamwe weetuomut.
68.25 Ket8homwaenuog negonshauog, puhpequaenuog wutasukauouh, kenugku nag penompaog puhpequahtog timbrelsash.
68.26 Wunnanum8k God ut mukkinneaonganit, Manit wutch tohkekomuwu Israel.
68.27 Na wuttappen peississit Benjamin, weeche wunnananuaeneum8uh, wussontimosumoh Judah, kah kôn8s8acheg, wussontimomoh Zabulon, kah wussontimomoh Naphthali.
68.28 Kum-Manitt8m ken8tamup kummenuhkesuonk: menuhketeaush, woi God[,] ne aséansheagup.
68.29 Newutche kuttempleum ut Jerusalem ketass8timwog pish kuppaudtunkquog mag8ongash.
68.30 Auskom quáqunnontugqutcheg, monacheg bullsog, kah kalfse missinninnuog, nonchemaghettit silver: siswah missinninnuog, weekontogig mattompog.
68.31 Sontimoog wutch sohhomwog wutch Egypt, Ethiopia teanuk pish summagunnumwog wunnutcheganooash en Godut.
68.32 Ket8homok God kenaau as8tam8ongash muttaohket, woi ket8ham8k waeenom8ongash Jehovah. Selah.
68.33 Noh na8mukqut ongkoue ohohtag kesuk, na negonneyeu8gkup, kusseh mishont8wau, kah ne mishe mishont8waonk.
68.34 Samp8ak ummenuhkesuonk God, 8netuonk waabappehtauau Israel, kah ummenuhkesuonk matohkqsut.
68.35 Woi God, kutohqunneongqus wutch k8netupanatamwe appuonganit; um-Manitt8moh Israel noh anumaont ummissiñinnumoh menuhkesuonk kah tapenum8onk, wunnanumunach God.
69.0 {Notompuhpequodt ut Shoshannim ukketoohomaonk} David.
69.1 Wadchaneh, woi God: newutche nippeash petutteaum8ash nukketeahogkounut.
69.2 Nupwohkehch8am mónói pissohquanuhtu, matta woh neep[a]u[ôú]muk, nuppeam m8nompagwut uttoh adt nukkokqsin.
69.3 Nusauanum wutch nummauonk, nukquttunk nunnohteau, nuskesukquash sauunum8m8ash, ánoónog num-Manitt8m.
69.4 Nag sekeneaitcheg tahn8che, monaog onk ne nummeesuonk ahtahshik: nag kodnushikqueoneg, nummatwomog tahn8che, menuhkesuog: neit nunnompinnumun wonk ne matta neemanummoup.
69.5 Woi God k8wahteoh nummattammagweseonk; kah nummatcheseongash matta kutassompatamm8.
69.6 Nag anóonukquéaneg woi Lord Jehovah ayeutaunit, ahque akodchhettich newutche neen: nag natineóhukquéaneg ahque quequenaúanumwehettich newutche neen, woi um-Manitt8moh Israel.
69.7 Newaj, newutche ken, nukkekómukquog, akodchuonk puttaghum nuskesuk.
69.8 Nuppenowohteau ut neematut, kah nu[ppp]enowohteau ut nokas wunneechanit.
69.9 Newutche nuszelum ut keékit numm8hhuk: kah ukkekomuwaongan8 neg kekomukquéaneg n8chepunaùmukqunnau.
69.10 Mauon, kah áhhohpadt nukketeahogkou nashpe mat meetseonk, ne nukkekomitteáonk.
69.11 Numman8tiónakin hogk8unam hogk8: kah nuttehinohkunukqunneau.
69.12 Nag apitcheg anómsquoant nummamatchenukquog: kah nashp8hum8og nuhhog kogkeissippamwaenuog.
69.13 Qut neen kuppeantamoush woi Jehovah tapeneamanish: woi God ut monakish kummonaneteaongash n8tah, ut wunnamuhkuteyeúe k8wadchánuwáonk.
69.14 Pohquohwusseh wutch wunnumwiyeuut, kah ahque kuttauweti: pohquohwusseh wutch nag sekeneaitcheg, kah wutch n8nompagwut.
69.15 Ahque anéuhkauitch tomogkon, kah ahque m8nôi misseaashquoasit, kah páhsahtheg ahque kupwamwitch ut wutt8nut.
69.16 N8tah woi God, newutche k8womoausúonk wunnegen, qushkish en nuhhogkat neane monak kukkitteamonteaneteáeu monaneteaongash.
69.17 Kah ahque puttogwhush kuskesuk wutch kuttinninneumut, newutche n8tamehpunam, teanuk n8tah.
69.18 Pasosukau nukketeahogkou, kah pohquáwhus: pohquawusseh newutche nummatwomog.
69.19 K8wahteoun nukkekómitteaonk, kah nutakodchúonk kah nummishauanumitteaonk, wame nummatwomog anaquábean.
69.20 Kekómitteaonk wutch pokshau nuttah kah nuhhogkat numwohteau onkquanum8onk: kah nutôanóus howan woh nahtunkinneiit, qut wanne howan, kah mánetimmew[á]cheg, qut wane howan namheuh.
69.21 Kah nutassamukquog weswe noh nittin meechinneat: kah kúhkutt8non n8tattamhukquog sée wine.
69.22 Wuttablum8 ahpehhanneu8utch anaquabhettit: kah n[e]woh wanégikup ahpehhanne[á]8uach.
69.23 Pogkénumwóhettich, ut wushkesukkouwout onk woh monaumóog: kah nagwutteaeu nunnuksho[n]sh wusségonnohtogk88ash.
69.24 Sókanuttau kutjishánumaonk, kummuttae musuantamoonk tohqunukquéhettich
69.25 Wutáyeuongan8 wanne howaunun8utch: wanne howaununn8utch wek.
69.26 Newutche sasamakoúhwadt, 8waskheouh: kah weattimáhettit, umm8skheouh neh chadchetahwodcheh.
69.27 Ponamau sasamakuhhuwáonk wutch ummatcheseongan8: kah ahque petutteahettich kussampweseonganit.
69.28 Nag jishkuhwunach 8sukkuhwhongan8 pamântogig: kah ahque wetsukwhoshettich sampweusseaenuwud.
69.29 Qut nummatchek kah nunneuantam: k8wadchanuwaonk, woi God, qunnunkquappehikquttei.
69.30 K8woweenodtum 8weesuonk God ket8homaonganit: kah nummishsheh nashpe waeenomaonk.
69.31 Kah yeu en wussikkutteahukqut Jehovah, onk noh ox asa bullok noh wadaskonit kah wôhkassit.
69.32 Manunnissuog yeu pish wunnaumunneau, kah pish weekontamwog kah pish kuttahhou pomantamomou kenaau natinneawhog God.
69.33 Newutche Jehovah n8tauau matchekuoh, kah matta jishánumoou kobshagkinausinutcheh.
69.34 Kesuk kah ohke waussumahettich neh, keitoh kah nishnoh teag naut momonchemoug.
69.35 Newutche God pohquohwuttau Sion, kah pish 8tanahteau ut Judah, onk nag woh 8tohkinneau, kah woh wutahtaunau.
69.36 Kah wunneech[a]n8oh wuttinnúm8oh, pish wutohtaunneau nahohtôeu 8shuoh: kah wamontogig 8wesuonk na pish 8tohkinneau.
70.0 {Nohtompuhpequodt, ukketoohhomaonk} David. {koowaantamwahukqunnan}.
70.1 Teanuk pohquohwusseh woi God, teanuk aninnumah woi Jehovah.
70.2 Nag akodjhettich, kah quequenauanumwéhettich natinneawhoncheg nukketeahogkóunoh: qushkehettich, kah akodjhettich neg kodwoskéhukqueaneg.
70.3 Nah qushkéhettich, ne wutonkqu[a]tunkan8 wutakodchuongan8 an8wacheg, Ho, ho.
70.4 Yeug wame natinneóhukqueaneg nag weekontamm8ónukqush, kah muskouanatamm8onukqush: kah neg womontogig k8wadchanuaonk nagwutteaeu n8wahettich God mishshehhenach.
70.5 Qut neen nummatcheek kah nukquenáhuk, kenupshash en nuhhogkat woi God; ken nutannósuéneum, kah nuppohquohwussueneum, woi Jehovah ahque sepohteash.
71.1 Kuppabahtanumush woi Jehovah, ahque quequenauanumitti.
71.2 Pohquawusseh ut k8nomwauseonganit, kah pohquohhumwáhe: kuhkeihtah kah wadchaneh.
71.3 Ken menuhkaj nutáyeuonk, uttoh woh adt nagwutteáe wuñaiyee: kutann8teamup k8wadchaneat; newutche ken nukqussukquanum kah n8wonkónous.
71.4 Pohquawusseh woi num-Manitt8m wutch wunnutcheganout matcheetowog: wutch wunnutcheganout mat wunnomwausseaen, kah nushehteaen.
71.5 Newutche ken nutannoósuonk woi Lord God: ken kuppabahtanumush, wutch n8skenúunneat.
71.6 Kutashineup wutch ôontomukqut, ken was8wéan nokas wunnogkussit, nagwutteaeu k8waeenomush.
71.7 Neen onatuh monchanatam8onk wutch m8nacheg: qut ken menuhki nutusphouwaonk.
71.8 Nutt8nuit numwohtaj k8waweenomutteaonk, kah kukquehtianumitteaonk qunnikesuk.
71.9 Ahque pohkeseh ut nukkehchiyeuunneat, ahque ohquanumeh nummenuhkesuonk mahchem88uk.
71.10 Newutche nummatwomog num̃atchenukquog kah nag askwhononcheg nukketeahogkôunuh ken8nittuog.
71.11 N8waog, God wutahquanumoh: wunómohtuhkau kah tohqun, newutche matta howan uppohquohwhunoh
71.12 Woi God ahque nô8sukah, woi num-Manitt8m, teauk ani[u]numah.
71.13 Quequenauanumwehettich, kah mohtuppaehettich matwahettit wutch nukketeahogkôunoh: kekontuonk kah mishananittuonk hogquehettich, kah woskehetcheg.
71.14 Qut nagwutteaeu nuttannous, & wonk nano k8woweenomsh yauyatche.
71.15 Nutt8n pish natitteau k8nomwausseonk, kah k8wadchanuwaonk qunnikesuk, newutche matta n8wahteau8h toh adtahshik.
71.16 Nuttom ummenuhkesuonganit Manit Jehovah: n8wahteauwahuam k8nomwausseonk ken webe.
71.17 Woi God kukkuhk8tomah wutch n8skenuunneat: kah toh yeu pajeh n8wahteauwáhuwam kummonchanatamwanakausuongas[k].
71.18 Kah yeuyeu kohchiyeueh kah wompoquoi, woi God, ahque ohquanumeh nô pajeh wahteauwahuwaon yeu ut pometuonganit kummenuhkesuonk, kah kuttapenum8onk neg wame paoncheg.
71.19 Kah k8nomwausseonk, woi God, qunnuhquohteau noh mashanakausit: woi God, howan anunkquean?
71.20 Ken nátissean mishsheu kah onkquommommu wuttanmepunaonk*, wonk pish kukketeaheh, kah pish wonk kukkódtinne wutch m8n[a]iyeuut ohke.
71.21 Pish kummishteoh nummissugkenuonk, kah pish k8weekontamwahhe wéenu.
71.22 Kah k8woweenomsh nashpe psaltery, n8waweenodtum k8nomwaonk: woi num-Manitt8m, kukket8homoush nashpe harp, woi ken wunneetupanatamwaen ut Israel.
71.23 Nussisset8nash pish mishe weekontam8m8ash, ket8homaunon, kah nukketeahogkou pohquohwhunop.
71.24 Kah neenan pish keket8kau k8nomwausseonk qunikesuk: newutche nag quequenauánumôog, nag akodchuag kodwoskehetcheg.
72.0 {Ketoohomaonk wutche} Solomon.
72.1 Aninnumau ketass8t k8sittum8ongash, woi God, kah k8nomwausseonk ketass8t wunnaumonuh.
72.2 Noh pish wussumau kummissinninnumoh en wunnomwausseonganit, kah kummatchekumog, wussittum8onganit.
72.3 Wadchuash pish paudtoog wunnohteaonk en missinninnutu, kah wadchuwemesash nashpe wunnomwausseonk.
72.4 Pish wussumau matchekuoh ut missinninnutu, pish wadchanau wunnechan8oh quenahukqutcheg, kah pish sokqshanau woskehuwaenuh.
72.5 Nag pish kukqushhukquog nishokke nuppauzsauk kah nanepaushadto8k, pannuppu wame pometuonganit.
72.6 Pish enunn8keu onatuh sokanunk ut sashquonkanit: onatuh sokanon agwachippadtunk ohke.
72.7 Aspomantog wunomwausseog pish wunayeuogig; kah monat wunnogteaonk neanuhque nepauzsauk.
72.8 Kah pish nanauúnnum yeadt ketahhanuuk: kah yeawutch sepuut onk yeáen aongkouohkomuk.
72.9 Neg wadohkitcheg tóuohkomuk, pish nauaeog ut anaquabit: kah ummatwomoh n8n8squodtamog puppissai.
72.10 Tass8tamwog wutch Tarshish kah munnohhannehtu, nag pish padtauog mag8ongash: tass8tamwog wutch Sheba kah Seba pish mag8og mag8ongash
72.11 Nux wame ketass8tamwog pish naaieog ut anaquabit: wame wutahtimoneunk pish 8wowussumouh.
72.12 Newutche pish pohquohwunau quenahukqunutcheh maunitteungqut: kah wonk matcheku, kah noh matta wodtannunneumwonkaneg.
72.13 Noh pish wohqônumau matchekuoh kah quenahukqunutcheh: kah pish wadchanau ukketeahogkon8oh quenahukqutcheg.
72.14 Pish pohquohwunau ukketeahogkoun8oh wutch as8k[e]kodteamowonganit, & woskehuwaonganit: kah 8squeheongan8 mishoadtu ut anaquabit.
72.15 Kah pish pomantam, kah gold wutch Sheba pish aninnumauun: kah nag pish úppeantamwonshauh nagwutteaeu, kah asekesukokish waeenomau.
72.16 Na pish yeonitchamunyeu8 ohkeit ut woskeche wadchuohkontu, ummeechummu8onk pish nunnukshau onatuh Lebanon: kah neg otanit pish wushketuog onatuh ashkoshqut, ut ohkekontu.
72.17 OOwesuonk michémoheau: 8wesuonk nagwutteohteau neane nepauzsauk: kah wosketompaog 8nanumóog ut wuhhogkat, kah wame wutohtimoneash pish wuttussowenouh 8nanumau.
72.18 OOnanumau Lord God, um-Manitt8 noh Israel, noh webe asit monchanatam8ongash.
72.19 Kah 8nanittamunach wussohsumm8angane 8wesuonk micheme; kah muttaohket numwohtaj wussohsumóonk. Amen kah Amen.
72.20 Uppeantam8ongash David wunnaumonuh Jesse, neit wohkukquohshin.
73.0 {Ukketoohomaonk} Asaph.
73.1 WUnnamuhkut God wunneneheau Israel, neg pahketeahoncheg.
73.2 Qut neen, nusseetash ômog t8nequshinneash: nutontannehtuongash omog t8nequshaash.
73.3 Newutch nutishkôônomp as8tuog, naumon 8naiyeuonk matchetowog.
73.4 Newutche wanne wehwhepappisseog ut wunnupp8ongan8out: qut ummenuhkesuongan8 menuhki.
73.5 Matta nag wuttammepunoog onatuh onkatogane: asuh matta wesauashauoog neane onkatogane.
73.6 Newutche pittuanumoonk 8wéenuhkouh onatuh móoshagquohtogqut: 8woskhuaongan8 hogk8og onatuh hogk8onganit.
73.7 Mogquskesukquaog wutche wunnogk8onk anuweetuog onk woh ne kodtantog metah.
73.8 Nag aninwog, kah matcheyéuog papaume woskehuwaonk, pittuwaog.
73.9 Wutt8n8 ayeuuhkônittue ponauwog kesukquéhtu, & wenañu pannupshaum8 ohkit.
73.10 Newajeh ummissinninnumoh yeu en qushkenit: kah nippe numwohteau sénumauoneau naghok.
73.11 Onk nag n8wàog, uttoh God wuttinwahteaun? kah wahteauonk sun wuhhogkat ohteau quanonkqappit?
73.12 Kusseh yeug matta anauongig Godoh, nag wunnaiyeuog ut muttaohkit, nag onchenaietuog.
73.13 Wunnamuhkut nuppaketeoh nuttah tahn8che, kah nukkussenitcham matwoskhu[a]onganinn8g.
73.14 Newutche n8wesauwusham qunnikesuk, kah nussasamakouwhit as[m]ohtompogish.
73.15 N8waon, yeu woh nussin, kusseh woh nummatchenehteoh uppométuongan8 keneechanog.
73.16 Yeu kodwahteauon, yeu siogkanakausuonk ut nuskesukqut,
73.17 Onk nô pajeh aoon 8neetupanatamwe weekit God, nenutit wohtamunat 8wohkukquoshinn8ongan8,
73.18 Wunnamuhkut nag kupponóog t8nequohteaouut: nag kuppinuhko[n]unk en paguaninneat.
73.19 Uttoh wuttin teanuk paguaninneau? pannuppu mohtuppaeog nashpe quequenauanum8ongash.
73.20 Onatuh anukquonk t8hkeit: woi Manit, t8hkean pish kutohquanittam wuttinnussuongan8.
73.21 Yeu nuttah wuttinneuánatamun; kah nukanukehteáwhutteap ut nutt8unussit.
73.22 Yeu nuttin as8kinneáh, kah mat n8wahteau8unáh: nutogquinneunkqussip puppinashimwut, ut anaquabean.
73.23 Qut nagwutteaeu k8weetomsh: kenutcheg nuttannuk nuttinohkôunit.
73.24 Kussomsháseh nashpe kuhkinn8suwonk: onk pish ompetagk kutattamunneh en kussohsum8onganit.
73.25 Howan wadtihee ut kesukqut webe ken? kah matta howan nutahchewonamoh yeu ut muttaohket webe ken.
73.26 N8weyaus, kah nuttah s[a]unumwog: qut God ukqussukquánumoh nuttah, kah nutchippiyeum micheme.
73.27 Newutche kusseh, nag n[o]8sukkongquéaneg, pish paguanúog: nag kuppaguanopanneg mamussitcheg wutch kuhhogkat.
73.28 Qut nen, wunnegen nuppas8sukauónat God: nuppabahtanum Manit Jehovah, onk woh n8tamwáhuwam wame kutanakausuongash.
74.0 {Maschil ut} Asaph.
74.1 WOi God tohwuch sohwóhkôseog micheme? tohwutch kummusquanittam8onk ayeuhkonáe pukittauúok ut sheepsut kenadtupp8wonganit?
74.2 Mehquontash kummikkinneonk, nôadt tabhumóp: souobpunk ne kutahtóonk ne man8hhomóp, yeu wadchúwe Sion ne wodohkéop.
74.3 Tahshinish kusseetash en nagwutteáeu paguanuongash: wame ne matchese asit matwau ut k8neetupanatamwu keekit.
74.4 Kummatwômog nishketunkqussúog ut nôeu kummukkinneonganehtu: tahshinnumwog ummittaákinn88sh wutch kuhkinneasuongash.
74.5 Wosketomp wáeenomp neane wuttogkunk tahshinuk ut metugk8kontu.
74.6 Qut yeuyeu tummethamwog mamansukwhongane anakausuongash moáeu, nashpe togkungash kah hammersash.
74.7 Unnuhteáog n8tau k8neetupanatamwe kekit, wunnisketeaúunnéau wutahtuonk k8wesuonganit, uppenuhkoneau en ohkekontu.
74.8 N8waog ut wuttahh8wóut, nag paguanontuh moáeu: nag wame chikohsumwog uppeantamwakomukquash God ut ohkeit.
74.9 Matta naum8mun nukkehkinneasuonganunnonash, wanne wonk manittowomp[a]no, asa matta howan kenugke nenawun, 8wahteaouun uttoh utt8che?
74.10 Woi God tohutt8che pish matwau kekóm8wau? sun pish matwau blasphemau k8wesuonk micheme?
74.11 Tohwutch wutóntinnumun kenutcheg, kuttinnohkou? wutontinush wutch kupp8chenauóunut.
74.12 Newutche God nukketass8timom nukkonneayeú8, ayik wadchánuwaonk ut nóeu ohkeit.
74.13 Kutchachaubenamup keihtoh nashpe kummenuhkêsuonk: kuppohquetahham uppuhkuk88ash p8tahpaog ut nippekontu.
74.14 Kussukquohtahhom uppuhkuk Leviathan: kah kuttinnumau ummeetsuongan8 missinninnúog wodohkutcheg touohkomuk.
74.15 Kuppohshittahham tohkékomuash kah tomogkon: kenunappéhteóh moge sepuash.
74.16 Kesukod kuttaihe, kah nukon wonk kuttaihe, kukquoshaeihtau wequai, kah nepauz.
74.17 Wame kupponum wunnashinniinnash ohke: kuttaiyim sequan kah popón.
74.18 Yeu mehquoantash, matwau kehkontuk, woi Jehovah; kah as8tuog missinninnáog blasphemaog k8wesuonk.
74.19 Woi ahque magish ukketeahogkôunoh turtle k8skuhwhanannom en monácheg: ahque wanánum ummukkinnéonk kummatchekeum micheme.
74.20 Mehquantash k8n8wáonk, newutche pohkenáoash ut ohkeit, wunnumwohteau wutohtu8ash mukk8kinneaenuog.
74.21 Noh waskhit, woi ahque qushkeitch akodchinát: matchekuog, kah quenaihukqutcheg waeenodtummohettich k8wesuonk.
74.22 Omkish, woi God, ken8tamwóntash kuttinnaiyeúonk: mehquontash as8tu kukkekomuk asekesukokish.
74.23 Ahque wanantash 8wadtauatongqussuongan8 kummatwomog: 8wogkoueongan8 nag ayeuuhkonittue waábetunkquéaneg náno missi nagwutteáeu.
75.0 {Nohtompuhpequodt ut Altaschith: Ukketoohhomaonk} Asaph.
75.1 Kuttabuttantamaúunumun, woi God, kuttabuttantamaúunumun, newutche k8wesuonk paswôhteau, kummonch[á]natame anakausuonganash ne nahtitteaúm8.
75.2 Attumunnumon mukkinnéonk, pish nussampwe wussitum.
75.3 Ohke, kah wame neg noh wodohkutcheg saupás8og: nukkogk[ô]nnum ohkekonnumuk.
75.4 Nuttin as8tuog, ahque as8ke ussek, kah matcheetowog, ahque tohshin8k askon.
75.5 Ahque qunnunkqueu tahshin8k kutaskonn8wóog: ahque ket8hkunk nashpe chétaeu missittupuk.
75.6 Newutche wutt8anatuonk matta wutch wutchepwâóu, asa mat wutchéksuau, asa mat wutch sôúnnâeu.
75.7 Qut God wussittumwáen, pasuk8h kepúhteau, onkatogu omohkinaau.
75.8 Newutche wunnetcheganit Jehovah, noh wuttattamwáitchú8, kah wine musqui: numwaeu kenittepâunausu, onk ne wussékenumun: qut niskeneunkquok ohteau appésinit, wame matcheetowog ut muttaohket pish senuppânumauoneau, onk pish 8tattamunneau.
75.9 Qut nen nunnaihtitteam micheme: nuttinn8hhomon tabuttantam8onk ut um-Manitt8mut Jakob.
75.10 Onk wame wutáskon8oh matcheetowog nuttummetahwôog: qut wutaskonóuh s[a]mpweusséaenuog pish tohshinôog.
76.0 {Nohtompuhpequodt ut Neginoth: Ukketoohomaonk} Asaph.
76.1 GOD waheau Jodah: 8wesuonk missi ut Israel.
76.2 Onk week ohtau Salem, kah wutohtu Sion.
76.3 Nawuttit póhquenumun kôûhquodtash kah ahtompeh, ogqunneg kah togkodteg, kah ayeuwuttuonk. Selah.
76.4 Ken kumm8cheke sóhsum onk n nash mukk8kinnuwontamwe wadchúash.
76.5 Manúhketeahoncheg woskehéog, kouéog ukkoúeongan8: onk matta howan menuhkesu namehteau wunnutcheash.
76.6 Auskómuwáan, woi um-Manitt8moh Jakob, tatuppequânumog kah horsesog moáeu nupp8e kouéog.
76.7 Ken, ken woh kukqushit: kah howan woh neepau ut anaquabean musquánittamanish?
76.8 Ken8tamwahuwam wussittum8onk wutch kesukqut: muttaohke wabeseup kah chequnappúp.
76.9 Omohket God wussumont, onk woh wadchanau wame manunnissuoh ut muttaohkeit. Selah.
76.10 Wunnamuhkut ummusquantamóonk wosketomp pish k8wôweekomuk: ne asqueiyeu8g musquanittuonk ne k8tammehtean.
76.11 Quoshaum8k kah âadtúhkók Jehovah kum-Manitt8m8: wame neg wéinapitcheg paudtok mág8ongash noh woh quóhshit.
76.12 Noh pish tummehtahwhau wunnashauaongan8uh Santimôog: noh uhqunneunkqussu ut ketass8timwut ut muttaohket.
77.0 {Nohtompuhpequodt ut Jeduthun, Ukketoohomaonk} Asaph.
77.1 Nummaúunnitteau God nashpe n8wadtaúatongqussúonk, en Godut nashpe n8wadtaúatonkqussuonk, onk nukkeihketongkup.
77.2 Wadtamehpunnáan natwánam God: nukkehkechesuonk manéyeu8k nukonáeu, kah matta ohqutchúwanunn8: nukketeahogkou sekeneam pôanatamweheonat.
77.3 Nummequânumomp God, kah n8tamánatamup: n8tapóhsinneáh, kah nunnashaúonk nukkonchuwannup. Selah.
77.4 K8wôshwahtôh nuskésukquash: n8wsaume wuttamánatam, onk woh wanne nuttápenum8 ket8hkon.
77.5 Nunnatwóntamup nôadt aquompákup, kah kodtum8ash nóadt.
77.6 Nummehquantam nukket8homaonk nukkonáeu, nukkéket8hkau nehenwonche nuttah, kah nunnashaúonk menuhkodtinneohteau.
77.7 Sun micheme pish pogkes8au Jehovah? & sun matta wonk woh kitteamonteanitteaou?
77.8 Sun ummonáneteaonk micheme ámaémouk, quoshaumuaonk sun micheme panushano?
77.9 God sun wanántam ukkitteamonteánikónat: musquantog sun kuppóhhom ukkitteamonteánitteáeu kitteamonteanitteáonk. Selah.
77.10 Kah nussin, yeu nunn8chumwesuonk: qut nummehquantam wuttinnohkôunne ukkodtum8mash quanunkquappit.
77.11 Nummehquantam wutanakausuongash Jehovah: wunnamuhkut nummehquantam kenukkonne kummonchánatammuongash.
77.12 Nunnatwontam wame kutanakausuonk: kah n8weogquttum kutusseongash.
77.13 Kummay, woi God, en k8neetupanatamwe kekit, howan newuttinn8hqueu Manitt8in ne anukkenuk kum-Manitt8mun?
77.14 Ken God monchanatamwe usséan, k8wahteauwahuwam kummenuhkesuonk kenugke missinninnúut.
77.15 Kuppohquohwhunomp kummissinninnumog nashpe kuppit, wunnaumonuh Jakob, kah Joseph. Selah.
77.16 Nippe kenaúkup, woi God, nippe kenaukup: nag wabesúpanneg, kah mônâouash wuttammepunnom8pash.
77.17 Matokqus sokanumup nuppe, póhkok wunnont8wom8p, kah kukkôunkquodtash wonk sohwusháash.
77.18 Ummishant8wáongan8 keneempómog ut kesukqut: ukkutshaumun kutjisham88, ut muttaohket, kah ohke quéquanup kah nunnuksháp.
77.19 Kummay en kehtahhannet, kah kummay en missiyeuut nippe: kah kutóntánehtuongash mat wahteauoúunash.
77.20 Kummonchanomp kummissinninnumog onatuh flockut nashpe wunnutcheg Moses kah Aaron.
78.0 {Um-Maschil} Asaph.
78.1 WOi nummissinninnumog n8tiégk nuttinaumatuonk, ahchúsittam8k nuttinn8waongash ut nutt8nut.
78.2 N8wôshinum nutt8n ut kukkinneasuonganit nussim nupwóaongash negonne yeu8gish.
78.3 Nish n8tamágupash kah wahteauagupash: kah n8shinnónog nuttogqunna[n]ónup.
78.4 Matta nutadtat8unnanonash wutche wunneechân8oh, nuttinnonânonash pometuonk paaúm8uk waeenomaonk Jehovah, kah ummenuhkesuonk, kah ummonchántamwe anakausuongash nish asépash.
78.5 Newutche menûhketeau wauwáonk Jakobut, kah kehtimau naumatuonguh ut Israel, ne anunn8nomp k8shinnónoh, woh wunnohtinnáneau wunneechân8oh.
78.6 Ne pometuonk paaúm8ug woh 8wahteaúunneau, mukkiog neg woh nekitcheg: nag kesukkéhettit onk woh wuttinnoneau wunneechán8oh.
78.7 Onk woh anóunáog God, onk woh mo wanantamóog wutanakaúsuongash God: qut woh nanaihteáog wuttinn8waongash.
78.8 Kah woh mo unnaúo8og 8sh8oh, qussitt8mun8h kah nanánuwaonk ohquoantam8mun8h pométeonk, pometeonk matta sampwohtauógig wuttahh8óash: wunnashauongan8 matta menuhkenau8og Goduh.
78.9 Wunneechanoh Ephraim tapáaméog nemahtompáog, quehchiphouwáog wutch ayeúwuttinneat.
78.10 Matta nanaihteáog 8n8wáonk God, kah jishantamwog usseenat wuttinnaumatuonk.
78.11 Kah wunanatamwog wutanakausuongash, kah ummonchanatam8mash nahtinôhpash.
78.12 Monchanatam8ongash asépash 8shuoh ut anaquabhettit ut ohket Egypt, kah wutohteakonit Zoan.
78.13 Paúshinum kehtoh kah uppannupwushanon: wunnumwônkquáhteauun nippe onatuh nomwonkquag.
78.14 Kah kesukodteáeu ummonchanuh nashpe matokqs: kah nukkonáeu nashpe wequanáe n8tau.
78.15 Passehtham qussukquanah ut touohkomuk, kah 8tattamheuh, onatuh wutch m8nôayeúut.
78.16 Kah kussitchuwanteau wutch qussukquanit kah ayim jnippe anitchewánut sepuu[t].
78.17 Qut nano umm8cheke matchenehheouh, m8hm8squeáhettit quanunkquappinnutcheh ut touohkomuk.
78.18 Kah qutcheheaog Goduh wuttahouóut: kôkodtauwontamwe wehquetumm8hettit meetsúonk.
78.19 Nux ayeuuhkone ken8naog Goduh, n8waog, woh wunnahtau God ahhutashpimuk ut touohkomuk.
78.20 Kusseh togkodtamup qussuk, onk nuppe wuttitchuánup kah kussitchuan anuwutchuwan, sun woh assan wonk petukqunnunk? woh quoshaeihtam weyaus wutche ummissinninnumoh?
78.21 Newutche God yeu wunn8tamunnap, kah musquantamup namehkuh n8tau nashqunau ayeuuhkonae Jakob, kah musquanatam8onk ayeuhkonae nuhkuhkongquog Israel.
78.22 Newutche mat wunnamptauwo8og God: mat pabuhtantum8og 8wadchanuáonk.
78.23 Tohkónogque ukken8tamun matokqs wutch waabe: kah wohshinug kesukque squoantamash.
78.24 Kah sokanonteadt manna woh ummeechinnaoont: kah anumauont kesukque weatchiminneash.
78.25 Wosketompaog meechwog Angelsog ummeechumum8 wuttabe assamoh.
78.26 Wutchepwashinehteau ut mamahchekesukqut: kah nashpe ummenuhkesuonk pas8wau sowanishinneoh.
78.27 Kah ogque sokanonteau weyaus puppissaiyeuut kah ummequnne puppinshasoh onatuh kehtohhunnómukqut.
78.28 Kah uppenuhkon ut nôeu tuppuksinn8wonganit quinnuppu weekuwóut.
78.29 Onk meetsuog kah wamep8og: newutche wuttinnumauh nehenwonche kodtantamunit.
78.30 Matta penuantam8og ukkogkodtauóntam8ongan8: qut ash meechummuug wutt8n8wóash.
78.31 Ummusquantamowonk God nuhkuhkongquog, kah nushau késukkomunnutche: kah kepetahwau pepenaadcheh ut Israel.
78.32 Qut onch matcheséog: kah matta wunnamptamóog newutche ummonchanatamwe anakausuongash.
78.33 Newaj mohtupanuk ukkesukodtum88ash ut tahn8cheyeu8ut: kah ukkodum8m8ash ut onkuppunónat.
78.34 Nahnashont, neit wunnatinneawhouh: kah qushkeog, kah nompoaeu natinneahwhôog Goduh.
78.35 Onk mehquoantamwog God ukqussukquanum8oh. kah qunnunkappet Manit uppohquohwussuenúm8oh.
78.36 Qut onch 8wawunáunukum8ouh ut wutt8n8wout: uppannuwaheóuh wutch weenanuôut.
78.37 Newutche wuttahhou matta sampwan8h néh weeche, onk matta menuhkenum8og 8n8waonk.
78.38 Qut nomwahtunk ukkitteamonteanitteáonk, wutahquoantamauoh ummatcheseonganóash kah matta uppaguanuh, nux, m8chekit nompu puttikkinum ummusquantam8onk, kah matta wagkauonum8 wame ummusquantam8onk.
78.39 Newutche mehquantamup nag webe weyausog: waban pomushont, kah matta wonk peyau8.
78.40 Tohhen nohnompu umm8m8sqheouh ut touohkomuk? kah wunnohheouh ut touweu?
78.41 Nux, qushkeog kah qutchheaog Goduh, kah wuttogimóuh 8neetupanatam8moh Israel.
78.42 Matta mehquantamóog wunnutcheg: asa kesukod adt pohquohwhunósoh wutch ummatwomm8out.
78.43 Uttoh anákausip ukkuhkinneasuongash ut Egypt: kah ummonchanatam8ongash ut ohkit Zoan.
78.44 Kah quanuppinuk wussepumash en wusqueheonganit: kah wuttomogkon8m8ash, onk matta wane wuttattámwuhhettekkupash.
78.45 An8nop m8cheke unnissuoh m8suhquoh, nag woskhukhetticheh, kah mohmoskuhteasu, nah paguanukqhetticheh.
78.46 Kah assamau m8poh wame ne noh adtanegik: kah wutanakausuongan8 chansompsuh.
78.47 Matcheehteop 8weenomwussippag88ash nashpe mussegonoh: kah ummehtugkumm8oash sycomore nashpe t8hpu
78.48 Kah uppuppinashim8m8oh ukquashquttahwhonat musségon, kah flocksumoh ukkutshamun.
78.49 Wunnuhketahwhoh ummuttae musquantam8onk wutchenauausuonk, kah wutjishontamóonk, 8tamanatam8onk: an8nont matche angelsog.
78.50 Ayim may wutch ummusquantam8onk, matta wohquanumóou keteahogkounah wutch nuppunnat: qut aninnumauau uppomantamwowongan8 en wesaushaonk.
78.51 Nushau wame mohtammeginitcheh ut Egypt: negonne ummenuhkesuongan8 8weetuómut Ham.
78.52 Qut nehenwonche ummissinninnúmoh ohque wussohh8wunuh shepsoh kah wussompshánuh en touohkomuk onatuh floksut.
78.53 Kah 8wadchanuwae sampshanoh, onk matta wábeseog qut kehtoh nohkuhkauau matwâoh.
78.54 Kah uppas8oh nahog uhquaeu 8neetupanatamwe weekit; yeuut wadchuut wuttinnohkou tabhukup.
78.55 Kah sohwhohteau penuwohteaoh ut anaquabhettit, kah wutchachabenumaoh wutahtuongan8 nashpe kuhkohhamóonk: kah ayim wuttauadtuongan8 Israel 8weekittamunnaonut.
78.56 Onk onch qutchheaog, kah m8m8sqheouh quanunkquappinutche Manitt8h, kah mat nana[?]ihteaouog 8wauwaongash.
78.57 Qut nag qushkeog, kah mat nunnukqusseog onatuh 8shuoh: penshumaeog onatuh matsompwesekq ohtomp.
78.58 Newutche umm8m8sqheouh kussohkóaaúut: kah ummishem8sqheouh ennunneuhkontunkane Manint8konat
78.59 Yeu n8tog God musquantamup, kah m8cheke uhquânumau Israeloh.
78.60 Newaj ahquoantam wuttabernakleum ut Shiloh: weetu uttoh ponug nôeu woskétompa[u]htu.
78.61 Kah ponam ummenuhkesuonk missinnauhtu, kah wussohsumoonk matwaog wunnutcheganout.
78.62 Kah aninnumauau ummissinninnumohh togkodteg: kah musquanumau wutahtuonguh.
78.63 N8tau mahchekuswau 8skeum8uh: kah wutsquom8oh matta weetaetteau8oh.
78.64 Wussephausueneum8oh penushaog nashpe togkodteg: wussekousquom8oh matta mauémooh.
78.65 Neit God t8hkeu onatuh howan t8kit wutch kouenat: kah onatuh manuhkesit wosketomp toquessumwidt wutch wine.
78.66 Kah a[n]ehtahwau ummatwomoh wusseganit: ukkekontuwaheuh micheme:
78.67 Kah wonk wussekeneaumun wuttabernakleup Joseph, kah matta pepenamo wútchippanowonk Ephraim.
78.68 Qut pepenam wutchippanowonk Judah, wadchu Sion ne wâmontog.
78.69 Kah ayim wussanctuaryhum onatuh kâsuhkôag: onatuh ohke ne manuhketeunk micheme.
78.70 Kah pepenauau Davidoh wuttinnumoh, kah wunneemunoh wutch shepsog ohhappehettit.
78.71 Wutahque nanaushepsoneat ushquoshumwoh wompequauwoh, uppas8oh sohkom8nonat Jakov ummissinniñumoh, kah Israel wutahtoonk.
78.72 Onk wussohkomonuh nean sampwag wuttah: kah wussampshanuh neaunag wunnehtuhtauonk ut wunnutcheganit.
79.0 {Ukketoohomwaonk} Asaph.
79.1 WOI God, penuwohteaog peyauog kutahtoongánit, nishketeauog k8neetupanatamwu temple: nanomunkquatoog Jerusalem.
79.2 Assamaog psuksesoh mamachekesukqut nupp8eu hogkaoh kittinneumoh: 8weyausu k8neetupanatamomog ohkeit puppinnashimwog.
79.3 OOsqheongan8 seahhamwog onatuh nuppe, quinnuppe Jerusalem: onk wame howan upposekinuh.
79.4 Nukkekomukumun neetatteamungkonunnonog: nummamanauwanumitteamun kah nutá[h]anehteunteamun nag weenuhkunkqueogig.
79.5 Toh utt8che pish kummusquantam, woi God, micheme? sun pish nashqunnaú kummusquantamoonk onatuh n8taut?
79.6 Sokanumau kummusquantamoonk penuwohteaog, matta wahukk8unneg: kah ketass8t[a]m8onganit matta weehquetum8gig k8wesuonk.
79.7 Newutche mahchipwôog Jakob: kah matchehteauog 8tahtuonk.
79.8 Woi ahque ayeuuhkonittue mehquoantamaiinnean nóadt nummatcheseonganunnonash, kukkitteamonteanitteae kummonaneteaongash teanuk quoshae aninnumungqutteuh: newutche ahche nukkuttamungeyeumun.
79.9 Aninnumaiinnea[u] n8wadchanitteae Manitt8mun, newutche k8weseuongane sohsumoonk, kah pohquohwussinnean, kah jishkhomainnean nummatcheseonganunnonash, newutche k8wesuonk.
79.10 Tohwhuch woh n8wahettit penuwohteaog uttiyeuh um-Manitt8m8oh? noh wahhenaj ut penuwohteatu wutch anaquabeog; an8toan nashpe wsqueheongan8 kittinnumog ne s8ksquashongup.
79.11 Ummishanam8ongkan8 nég kobshagkinitcheg peyaum8utch anaquabean, néanummissag kummenuhkesuonk, wadchan naghog kohquttumauutcheg wunnupp8ongan8.
79.12 Nesausuk tahshit tashongquttau neetatteamunganonog ut upp8chenawounn8wout, ukkekom8aongan8 ne ash punnamukque[â]n, woi Jehovah.
79.13 Nemehkuh neenawun kummissinninnumog, kah kuttisshepsumwog wunnatupp8wongan8, kuttabuttantamauunnumun micheme: pish nunnohtinnomun k8waweenomitteaonk, wame pometuonganash.
80.0 {Nohtompuhpequodt ut Sh[o]shannim Eduth, ukketoohomaonk} Asaph.
80.1 NOOtash woi ken wunnanashepsaeneum8oh Israel, ken sampwushshanop Joseph onatuh flockut, ken wadohkea[n] nôeu cherubimsut wohsish.
80.2 Anaquabit Ephraim kah Benjamin kah Manasseh wogkauunish kummenuhkesuonk, kah peyaush wadchanean.
80.3 Quinnuppewussinnan wonk woi Jehovah, kuskesuk wohsumwahtoush, kah pish n8wadchanitteamun.
80.4 Woi Jehovah ken um-Manitt8m8oh ayeuhteaog, toh utt8che pish kummusquantam uppeantam8ongan8 kummissinninnumog.
80.5 Nag kussohkomm8nôog missuppegunne petukqunnunk: kah k8tattamheaog missuppequnnupog m8cheku.
80.6 Kuttayimaimun penuanittuonk neetatteamunganunnonut: kah nummatwomunno nog ahanuog môeu.
80.7 Quinnuppeninnean wonk, woi um-Manitt8m8oh ayeuteaog, kuskesuk wóhsumwahtoush, kah pish n8wadchânitteamun.
80.8 Kussohh8wuttóh weenómwussippog wutch Egypt, kussohwôhteam pénuwot, kah kutohkekôn.
80.9 Negonnu kukquoshaeihtamup ayeuonk, kum̃enu[h]ku wudchábitteuhkónap, kah numwáontukquinnukkodtup ohke.
80.10 Wadhcuash onkaohtópash, kah wuttuhqunash ogqunneunkquodtupash ut qunnu[h]que chikuppit.
80.11 Unóntukquinukod kehtohhannet, kah wuttuhqunnémesash en sepuut.
80.12 Neit tohwutch sohqunnuman uppummenutunkanash: nemehkuh neg wame pâmushácheg mayut wuttit mukk8pwunneau?
80.13 Touohkomukque boare mahchipwun: kah touohkomukque puppinashim ummahchipwun.
80.14 Qunnupish kenanumpassumunnumun woi um-Manitt8m8oh ayeuteaog, wómompish wutch kesukqut, kah naush, kah nátauwôhtaash yeu weenomsippog.
80.15 Kah weenominneohteuk adohkehteáán kuttinnohkôunit kah wudtuk ne mánuhkehteáán wutch nehenwonche ken.
80.16 Chikohteau ut n8táut, tumméthamun: awakompanaog kuttinnussûonk auskomont náhog.
80.17 Kenutcheg missuhkongqutch noh wosketomp kittinnohkôunit: wosketomp wunnaumonuh wutch nehenwonche ken manuhkeheadt.
80.18 Nemehkuh matta kukqushkéhtauunómun: keteáhinnean, kah n8wehquetumumun k8wesuonk.
80.19 Quinnuppeninnean, woi Jehovah um-Manitt8m8oh ayeuteaog, kuskesuk wôhsumwahtauush, onk pish n8wadcha[n]itteamun.
81.0 {Nohompuhpequodt ut Gittith, Ukketoohomaonk} Asaph.
81.1 MIshont8wa8hhamok God nummenuhkesuonkanun weekontamwe mishont8wak en um-Manitt8moh Jakob.
81.2 Neemunnum8k ket8homaonk: kah paudtau8k timbrel, wunnont8wáeu harp, weeche psaltery.
81.3 Péquagk monopuhpeg nepâuz weske oguamwidt: án kuhk8wámukup, moaeu tabuttantamwáe kesukodt.
81.4 Newutche yeu an kuhk8wámukup wutche Israel: wuttinnaumatuonk um-Manitt8moh Jakob.
81.5 Yeu en kuhk8wona ut Joseph wutch wauwaonk, panupwushadt ohkit Egypt, na nuutt n8tamun unóntowaonk, matta n8wáhtam8un.
81.6 Nutóntahtoh 8wéanun wutch wuttúkedt: wunnutchegash pohquohwuttaúunash wutch ayeuónat akuhquog.
81.7 K8wehquetumaiip wadtamehpunaan kah kuppohuohwununup, kenamp8hamaúunup ut asampamukquodtut neempau: kukqutchhenup nippekontu Meribah. Selah.
81.8 N8tam8k woi nummissinninnumog, kah k8wauwaonsh, woi Israel, n8tiéan.
81.9 Wanne woh penôwe Manit kutappetunk8h: kah matta woh k8wowuss[u]móh pénowe Manit.
81.10 Nen Jehovah kum-Manitt8m, waj sohhűwunukuéup Egypt: wóhshinush m8cheke kutt8n, kah pish numwôhtaun.
81.11 Qut nummissinninnúmog matta nukkeiketunk8og: kah Israel matta nuttápeneunkk8og.
81.12 Nemehkuh nukkonôog nehenwonche wutahchewontam8ongan8 ut wuttahh8wóut: kah usseog nehenwonche ukkinn8nittuongannóut.
81.13 Woi nummissinninnúmog kukkeihtáhettis: kah Israel áhettis nummayut.
81.14 Woh teanuk nuppéeheóog ummatwóm8oh: kah woh ayeuhkônittue nukqushkenumup nunnetcheg nag sokeneunkqhetticheh.
81.15 Sékeneauóncheg Goduh, woh wutogquehtáuóuh: qut wutaquompaiyeum8 woh michemahtop.
81.16 Onk woh wutassumopah wanégikish wheatash: onk honey wutch qussukquanit woh k8wámepwununup.
82.0 {Ukketoohomaonk} Asaph.
82.1 GOD neepau ummukkinneunganout manukkesitcheg: wussumau kenugke Manitt8oh.
82.2 Tohutt8che matta kussampwe wussittumumw8 kah k8wohquanumomw8 matchetou? Selah.
82.3 Wadchán8k matchékuog, kah mô wadt8sh8gig: sampwenehheuk, onkapunnát kah quenahukquit.
82.4 Pohquahwhun matcheku kah quenahukquit: soh8wus wutch wunnutchéganuóut machetowog.
82.5 Matta wahteauóog, asa mat wahtamóog: pomushaog pohkênaoùat: wame quenohtag ohkeit ontohtaash.
82.6 Nussip kenaau manittoog: kah kenaau wame wunneechânoh quanonkquappit.
82.7 Qut pish kenupmw8 neáne wosketompaog: kah pish kuppenushaumw8 neáne howohs8tum.
82.8 Omohkish, woi God, wussittish ohke newutche pish kutahtoh wame wutohtimôneash.
83.0 {Ukketoohomaonk} Asaph.
83.1 Ahque netashshùash, woi God, ahque ohk8ash, ahue chéqunapsh, woi God.
83.2 Newutche kusseh, kummatwômog wogkouéog: kah neg sekeneunkqueaneg tohshinnumwog uppuhkuk8h.
83.3 As8kekodteamwe ken8nittúog ayeuhkône kummissinninnumut kah ayeukóne wetuodtuok neg adtahshadcheg.
83.4 Unn8waog, éhoh peyunk tummehtawhontuh, onk woh matta wutohtimm[o]éog: 8wesuongan8 Israel woh mat mehquoantam8un wonk.
83.5 Newutche wetuodtuog pasukqunnú metah: 8n8waog áyeuhkonetue ken.
83.6 Wodohkitcheg Edom, kah Ishmaelitsog: Moab kah Hagarensog.
83.7 Gebal, kah Ammon, kah Amalek, Philistiansog kah wodohkitcheg Tyre.
83.8 Wonk Assur 8weetuómoh; aninnumauwóog wunnaumonuh Lot. Selah.
83.9 Unnehheuk onatuh Midianits neánheáp, Sisera, neanheup Jabin, up sepuut Kishon.
83.10 Neg pagwanehhettit ut Endor: ohqueneunkqusseuppanneg ánohkeit.
83.11 Wutt8wosketompaog ogqunneunkqusséhettich Oreb, kah Zeeb, kah wame wussantimóm8oh ogqunneunkqussehettich Zeba, kah Zalmunna,
83.12 Nag n8waog, neemunnumuttuh weekash God wutch kutahtauonganun.
83.13 Woi num-Manitt8m nag énneh onatuh wheelut, onatuh sequssunkanash ut wabanut.
83.14 Onatuh chaugohtag touohkomuk, kah onatuh kogkussompuneau nashqussuk wadchuash;
83.15 Ne woskeh nashpe kummehshittashshinneum: kah wabuwus nashpe kummehshittashshineum.
83.16 Numwohtaash akodchuonk wuskesukk8wout, onk woh natinnehamwog k8wesuonk, woi Jehovah.
83.17 Akodjhettich, kah wuttammepunâhettich micheme: nux, akodjhettich kah pagwanehettich.
83.18 Onk woh wosketompaog wahteauog, ken webe k8wesuonkan JEHOVAH: kukqunnunkquap yeu ut wame ohkeit.
84.0 {Nohtompuhpequodt ut Gittith: ukketoohhomâonk wunnaumonuh} Korah.
84.1 Toh nuttinnu tápeneum keekash, woi wut-Jehovah áyeuhteáunit!
84.2 Nukketeahogkou nontweánumw8, nux sauantam wutch uppeantamwahkomukqut Jehovah; nuttah kah n8weyaus mishant8waog wutch pomantamwae God.
84.3 Nux maméshasquish namehteau wetu, kah papaskhas 8wadshayeu, uttoh woh apinit wunneechansuh, ut kut-altarumit woi wut-Jehovah ayeuteaunit, nukkehtass8tamom, kah num-Manitt8m.
84.4 Wunnanumoog neg keekit apitcheg: nag nano kuttabatta[n]tamunkquog. Selah.
84.5 Wunnanumau wosketomp ummenuhkesuonk apehtunkquean, ut wuttahh8wout ummayash.
84.6 Neg panupwushahettit 8naohteai Baka 8thamunkanuhkónneau: kah sókanon numwohhagwutteau nuppissepagwos.
84.7 Nag auog wutch menuhkesuonganit onk yean menuhkesuonganit: wame nogqussuog ut Sion anaqu[à]bit God.
84.8 Woi wut-Jehovah áyeuhteaunit, n8tash nuppeantam8onk, kuhkeihtah: woi um-Manitt8moh Jakob. Selah.
84.9 Naish woi Manit nutogqunneganun: kah monunneash wuskesuk sasequnukquean.
84.10 Newutche pasuk kesuk keekuwót negonne wunnegen onk nequt mutannunganogkodtash: ain woh negonne nunnanaeihteóh squont num-Manitt8m week, onk neit 8weeketamon matchet8wog wekuwout.
84.11 Newutche Jehovah Manit nepâuz kah ogqunneg: Jehovah magou wunneetupanatam8onk kah sohsumoonk, wanne wunnegenninn8gk woh ukqushkinnumauh wutch nah sampwshanutcheh.
84.12 Woi Manit ayeuteaunit, wunnanumau wosketomp nnoh pabahtanumukquean.
85.0 {Nohtumpuhpequodt ukketoohomaonk wunnaumoauh} Korah.
85.1 IEhovah, ken kuttápeneamup kutohke, kukquihchuwunnomp ummissinnóonk Jakob.
85.2 Kutahquontamauóp ummatcheseonk kummissinninnumog, kupputtagkuhum wame ummatcheseonk. Selah.
85.3 Kutamaunumup wame kummusquanatam8onk: kukqushkep wutch kummishe musquanatamunat.
85.4 Quinnuppinninnean Woi Manit k8wadchanuwonganun: kah kummusquanummuonganun netahshehteoush.
85.5 Sun micheme kummusquanumimun? sun kukqunteoh kummusquantam8onk ut wame pometuonganit?
85.6 Sunnummatta wonk kuppomantamwahumun: onk kummissinninnumog woh k8weekontam8wônukquog?
85.7 Nahtussinnean kummonaneteaonk, woi Jehovah, kah aninnumaiinnean k8wadchanuwaonk.
85.8 Nukkéhkitam ut toh án8wodt Manit Jehovah, newutche unnau wunnóhteaonk ummissinninnumoh, kah 8neetupanatam8moh: qut ahque nag qushkéhettich wonk as8tuonganit.
85.9 Wunnamuhkut 8wadchanuwaonk uppas8sukongqunneau nag qushóncheg: onk woh sohsum8onk ayeum8 nutohkinnonut.
85.10 Monaneteaonk kah wunnamuhkuteyeuuk nogkiskôittuog: sampwesusséonk kah wunohteaonk chipwutt8nápwuttúog,
85.11 Wanummuhkuteyeu8k pish sonkun wutch ohkekontu, kah sampweusséonk pish womómpu wutch kesukqut.
85.12 Nux, Jehovah pish magou ne wanegik, kah kutohkin pish mogkékin.
85.13 Wunnomwausseonk pish wunnegónoh[-]kouoh, kah pish kupponukqun ummayu[t] wutántanehtuonganit.
86.0 {Uppeantamoonk} David.
86.1 Ach8sittah, woi Jehovah, n8tah: newutche nummachek, kah nukquená[h]ik.
86.2 Wadchan nukketeahogkou newutche nen kodtumonteanuméan: woi num-Manitt8m, wadchan kittinneum n#noh pabahtánumugquean.
86.3 Monanumeh, woi Jehovah, newutche kummauunnitteaush asekesukokish.
86.4 Weekontamwáh ukketeahogkôunnouh kittinnum, newutche woi Jehovah kuttuspinnumaush nukketeahogkou.
86.5 Newutche ken Jehovah k8neetum, kah teanuk kutahquoantus: kah m8chekehteau kummonaneteaonk, nag wame wehqutumunkqueaneg.
86.6 Ahchúsitash, woi Jehovah, nuppeantamóonk: kah kukkeitash n8wadtauatongqussuonk nanompasumunon.
86.7 Wuttammepunnaon k8wéquetumoush, newutche pish kenamp8homah.
86.8 Kenugke manitt8wog, matta pasuk kuttinnongk8, woi Jehovah: asa anakausuongash matta ogqunneongquodtinnowash kutanakausuonganit.
86.9 Wame wutahtimóneash nish kesteauupash, nag pish peyauog, pish k8wowussumukquog anaquabean woi Jehovah: onk pish sohsum8wóntamog k8wesuonk.
86.10 Newutche ken kummissugken, kummonchanatamwe ussem: ken webe Manit.
86.11 Kuhk8tomah kummay, woi God, nuppomusham k8nomwaonganit: pasukquinteaush nuttah quihtamunnat k8wesuonk.
86.12 Kuttabuttantamoush, woi Jehovah num-Manitt8m ut mamusse nuttahhut: onk nussohsum8wontam k8wesuonk micheme.
86.13 Newutche missi kummonanumúonk: onk kuppohquohwhun nukketeahogkou, wutch chepiohkomukque omohqut.
86.14 Woi Manit, pittuanumóog n8ápetunkquog: kah mukkinéog onkkuppunnáhteaénúog kodtinneanâog nukketeahogkôunoh, matta kuppónukk8og anaquabhettit.
86.15 Qut ken, woi Jehovah, Manit num-wohtea[u] kitteamonteanitteaonk, kah womoausu: kah sepe pahtsu, kah monat ummonaneteaonk, kah 8nomwaonk.
86.16 Woi qushkish en hogkadt kah monanumeh, aninnumau kummenuhkesuonk kittinnúm: kah wadchan wunnaumonuh mittumwossisse kittinnúm.
86.17 Nahtusseh kukkinneasuonk wanegik, neg sekeneunkqueaneg woh wunnaumunneau, kah woh akodchúog newutche ken Jehovah kutannumaup kah k8weekontamwáhip.
87.0 {Ukketoohomaonk wunnaumonuh} Korah.
87.1 Ukquenohtagóm ohteau ut 8neetupanatamwu wadchukóntu.
87.2 Jehovah womantam squoantamash ut Sion, m8cheke onk wame 8tahtuonganit Jakob.
87.3 Sohsum8ongash unneapash papaume ken woi wut8tan God. Selah.
87.4 N8weeadtim Rahab, kah Babylon, neg wahukquéaneg, kusseh Philistia kah Tyre, weech Ethiopia, yeuoh wosketomp nawuttit neekit.
87.5 Papaume Sion pish n8waog, yeuoh kah n$noh nawuttit nekinneah, kah quanunkquappit nagum pish ummenuhkeheuh.
87.6 Jehovah push wutogkétamun wussukwhóut missinninnuh, yeuoh wosketomp nawuttit nekinneau. Selah.
87.7 Naut nahtô8hhomóncheg matta webe nohtompuhpequodcheg: wame nuttohkékomeúmash kutahtaunash.
88.0 {Ukketoohomaonk wunnaumonuh} Korah, {nohtumpuhpequodt ut Mahalath Leanoth um-Maschil} Heman {Ezrahite}.
88.1 WOi Jehovah n8wadchanitteae Manit, nummauh ut anaquabean kesukodáeu, kah nukonáeu.
88.2 Nuppeantamóonk peyaum8utch ánaquabean ahchúsitash nummaúonk.
88.3 Newutche nukketeáhogkounit numwohteau wuttammepunnaongash: kah nukketeaonk pas8sukom weenohkeet.
88.4 N8wetogkeemit nag aô[n]cheg weenohkeet: onatuh neen wosketomp matta manuhkesit.
88.5 Nutchippéhtau kenugke nupp8og, onatuh náhshitcheg apitcheg weenohkeet, neg matta waánummóacheg wonk: kah nag tummehtahwhôog wutch kenutchéganit.
88.6 Kussépsumeh quanónogok pasohtheonk: pohkénaoúut, ut m8naiyeúut.
88.7 Kummusquantamm8onk nukquensumm8wónukqun: kah k8taméhpunáseh nashpe wame kuttugk8mog. Selah.
88.8 Kutamaunumah neetatteamunganuk nôadtit: kenehchánittamwâheneunk naghok, nukkuphâs, kah matta woh nussohhom8h.
88.9 Nuskesuk mau, newutche n8taméhpunnáonk, Jehovah, kenanampassumush asekesukokish, kuttushpunnumaush nunnutchegash.
88.10 Sun kenohtin monchanatam8wongash nupp8og? sun pish nupp8og omohkeog kah k8wowussumukquog. Selah.
88.11 K8womoausue kitteamonteanitteaonk sun pish wateauwaheau nnah wenohket? kah k8nomwausseonk paguanuonganit?
88.12 Kummonchànatam8ongash sun pish wohteauunash ut pohkenaouut? kah kussomweusseonk ut wanantamwae ohket.
88.13 Qut kummauunnitteaush, woi Jehovah kah nompoaeu nuppeantamoonk teanuk peayum8.
88.14 Jehovah tohwutch sohwohteaon nukkete[á]hogkou? tohwhutch puttoghuman kuskesuk wutche neen?
88.15 Nutonkkuppunnam kah nahen nunnup, wutch n8skenuuñeat yeu pajeh: waamattamon kussaiaskishohteaongash nukkogkeam.
88.16 Kummishe m8squantam8onk nunnuhkukongqun: kussaiaskishohteaongash nuttummetohuk,
88.17 N8weenuhkongquog asekesukokish onatuh nippe, n8weenuhkongquog moaeu.
88.18 N8womoneg, kah neetatteamong kena8tashaog: kah yeug waanumogig kupponaog pohkenaouut.
89.0 {Um-Maschil Ethtan Ezrahit}
89.1 Nuttin8homom ummonaneteaongash Jehovah micheme: nutt8n pish wahteauwahuau k8nomwausseonk ut wame pometuonganit.
89.2 Newutche nussip monáneteaonk pish micheme weekuhkon, kuppaubuhtanumitteaonk pish kummenuhkehteoh ut kesukquehtu.
89.3 N8n8wamunnonup n$noh pepen8ogkup, nutchadchekeimomp David nuttinnum.
89.4 Nummenuhkeh k8skannemeneog micheme: kah n8weketeam kutappuonk ut wame pometuonganit. Selah.
89.5 Kah kesukquash waeenodtumwog kummonchanatammuongash, woi Jehovah, kah kuppaubuhtanumitteaonk ummukkinneongan8wout k8neetupanatam8mog.
89.6 Newutche howan woh ut kesukqut tatuppinit Godoh? howan masukkenuk kenugku nah wunnaumonainneunk woh tatupinat Jehovah$noh?
89.7 Manit mishu wabesuonou ummukkinneongan8wout wunneetupanatamwog, kah ukquehtianumonaout wame nag quanupapitcheg.
89.8 Woi Jehovah, um-Manitt8moh ayeuteanit, howan manuhkesit Jehovah agquinne[n]gqussit kuhhogkat asa k8nomwausseonganit weenuhkongquean?
89.9 Kenanaunum kehtohhane mishont8waonk tukk8og waapehettich, kutchequnashaog wonk.
89.10 Kussukqtahwhomp Rahab, neane noh nohshit: kusseoh kummatwomog nashpe menuhke kuhpit.
89.11 Kesukquash kuttaiheash, ohke wonk kuttaihe, papaume muttaok, kah ne adtahshimmeechumik, nish kummenuhkohtinash.
89.12 Nanumit kah soanish, neg kukkezheoog: Tabor kah Hermon nag pish weekontamwog ut k8wesuonganit.
89.13 Kutahto menukhesue muhpit: menuhki kénutch, kah kuttinnohkou qunuhquodt.
89.14 Sampweusseonk kah wussittumoonk menehketeau8m8 k8sittumwe appuonk: monaneteaonk kah wunnamuhkuteyeuuk pish negonshaum8 ut kuskesukqut.
89.15 Wunnanamoog missinninnuog neg wahteunkeg wekontamwae wuttauatonkqussuonk: nag pomushaog, woi Jehovah ut wequaiyeue kuttinnussuonganit.
89.16 Ut k8wesuonganit weekontamwog nehteagu kesuk: kah ut kussampweusseonganit mishsheheoog.
89.17 Newutche ken wussohsumoe menuhkesuongan8: kah ut kukkitteamonteanitteaonganit nutaskonun pish tohshinau.
89.18 Newutche Jehovah nutushpuhh8waonganun: kah 8neetupanatam8moh Israel, noh nukketass8tamómun.
89.19 Neit kukkinn8nomp wunneetupanatamweyeuit, ut monamansinneat, kah kussip, nupponamau aninnumóadtuonk noh manuhkesit: nummisheh noh pepenauit wutch missinninnutu.
89.20 Nummiskau David nuttinninnúm: kah nussusséqun n8neetupanatamwe pummee.
89.21 Ut wuhhogkat nunnutcheg pish menehkhik: nuhpit wonk pish menuhkesuáhik.
89.22 Matwau matta pish wuttóadtéhtáheuh: kah wunnaumonuh matcheetowonk matta pish wutunkquanumwáheuh.
89.23 Kah nunn8ketah ummatwomoh ut anaquabit: kah nussasámatahwhóog neg sekeneauoncheg.
89.24 Qut nuppaubatanumitteaonk, kah nummonaneteaonk pish weetomuk: kah ut n8wesuonganit, wutaskonoh pish tahshin[ó]ninneuh.
89.25 Kah nupponam wunnutcheg ketahhannit: kah wuttinnohkou sepuwehtu.
89.26 Noh pish nummauunnitteunk, ken n8sh: num$Manitt8m, kah qussukquanue n8wadchanitteaonk.
89.27 Kah noh nummohtommégitteaeh: ánuunkqussúmau muttaohku ketass8timwoh.
89.28 N8wadchanumau nummonaneteaonk micheme: kah n8n8waonganun pish menuhkohteau.
89.29 Kah 8skannemunneoh nummichemappeheóog: kah wuttappuonk neane kesukque kesukodtash.
89.30 Wunneechanuh ohquánumáhettit nuttinnaumatuonguh, kah matta pomushaontamwahetteg n8sittum8ongash.
89.31 Nag pohquenummohettit nukkuhk8waongash, kah matta nánauwehteauwéhetteg nuttinnaumatuongash.
89.32 Neit nátauohtóh uppanneseonganoash nashpe sasamatáheg, kah ummatcheseongash nashpe tattogkodtuongash.
89.33 Qut onch matta nuppápaquanne amaunumauoh nukkitteamonteanitteae womoausuonk: kah nuppaubuhtanumukqussuonk matta panushógk8.
89.34 N8n8waonk matta nuppohquenum8, kah matta nutontcheteá8 ne sohham8m8 wutch nussisset8nit
89.35 Pasukqut nutchadchekeyeuop nashpe n8neetupanatam8onk, matta nuppann8waheoh David.
89.36 OOskannem pish michemohteau, kah wutappuonk onatuh nepâuz ut anaquabeh.
89.37 Pish michemenuhkohteau onatuh nanepauhshad, kah onatuh paubuhtanumukqussue wauwaen ut kesukqut. Selah.
89.38 Qut kuppogkenop kah kutjishanumop: kummusquanumau sasequnadt.
89.39 Kuttahn8cheéhteoh 8n8waonk kittinnúm: kenishketeoh wutchetuhquab, unnohkónat ohkeit.
89.40 Kussukquetahham wame uppummenutunkash: kummahchumwéhteoh 8manskash.
89.41 Wame neg paumshacheg mayit ummukk8kinóuh: noh ushpunnomâonk weetatteamunguh.
89.42 Kuttohshinum wuttinnohkôun8 ayeuuhkonukqutche: k8weekontamwah wame ummatwomoh.
89.43 Kah k8wehqueteoh en kenag wuttogkodteg, kah matta keneepauweheuh ayeuwuttinneat.
89.44 Wussohsumoonk ne kutteahsheáhto: kah kuttinnuhteam wutappuonk ohkeit?
89.45 Kuttiohquehteóh 8skenue kesukodtash: kupputtog8h akodchuonk[.] Selah.
89.46 Tohutt8che, woi Jehovah, pish kupputtogquem? micheme? sun pish kummusquantam8onk ogqunneau n8taut?
89.47 Mehquoantash nutaquompiyeum uttoh[in] tióhqui: tohwaj tahn8cheáheadt wame wosketompaog?
89.48 Howae noh wosketomp pomantog matta woh naum8g nupp8onk? sun woh pohquohwhunau ukketeahogkôunoh wutch wunnutcheganit weenohke. Selah.
89.49 Lord uttiyeush negonnáe k8womoausuongash, nish chadchekeimuhpash David ut k8namuhkuteyeumut?
89.50 Mehquoantash, woi Lord, kehkômaongan8 kittinneumog: uttoh nuttin nashpe[u] ut nup8chenauóunit, nukkehkómuk8ongan8 wame matikkenukeg.
89.51 Nish nashpe kummatwomog, woi Lord, ashpunáadtummoh[e]ttiche: nish nashpe ushpunnumáhetticheh wutontanehtuongash sasequnadt.
89.52 Wunnanumunach Jehovah micheme. Amen, kah amen.
90.0 {Uppeantamooonk} Moses {Manittoowomp}.
90.1 WOi Lord, ken nutayeuonganun ut wame pometuonganehtu.
90.2 Asquam wadchauash neekininn8g, kah asquam kahkénauwehtéauouan ohke kah muttaok, wutch micheme onk yaan micheme ken kum-Manitt8.
90.3 Kukquinnuppin wosketomp en paguanuonganit, kah kussim, quskeek kenaau wunneechan8oh wosketompaog.
90.4 Newutche nequt muttannongane kodtumm8 tatuppeyeu8, ut anaquabean, wunnonkou, pamshunk, kah onatuh nukkonáe askuhwheteaonk.
90.5 Kutogque moncheaheoog tommogka[u]it, nag onatuh kaémuk: nompoaeu tatuppeyeu8og m[á]skit sonkuk.
90.6 Nompoáe n8n8han, kah neekin: wunnonk8uk tummehthamun, kah uhp8teau.
90.7 Newutche nummohtuppaémun nashpe kummusquanittam8onk, kah nashpe kummishe musquanitteaonk n8taméhitteamun.
90.8 Kupponum nummohtuppaémun nashpe kummusquanittam8onk, kah nashpe kummishe musquanitteaonk n8taméhitteamun.
90.9 Newutche wame nukkesukodtumunnonash mahtshaash ut kummishe musquanitteaonk: nutogque mahtshadtomun nukkodtum8munnonash aunchem8enuut.
90.10 Nukkesukodte nukkodtum8munonash nesausuk tahshinchagkodash: kah shwosuk tahshinchagok, nashpe menuhkesuonk, onch ummenuhkesuonk sauámam8onk kah onkquomom8onk: newutche teanuk tummehthamun, kah nutt8wemun.
90.11 Howan wahteunk kummusquantam8e menuhkesuonk? neaunak kukqushitteaonk, ne nnih kummusquanitteaonk.
90.12 Ne$ne kuhk8tomaiinnean ogketamunat nukkesukkodtumunonash, onk woh nupponamumun nuttahhunnonash waantam8onganit.
90.13 Qushkish, woi Jehovah, toh utt8che? kah aiushkiantash papaume kittinnneumog.
90.14 Woi tapeneauoshussunan teanuk nashpe kummonaueteaonk, onk woh n8wekontamumun, kah nummuskauanatamumumun ut wame nukkesukkodtumunnonut.
90.15 Weekontamwáhinnean neáe kesukodtash onkkuppunnanéog, kah kodtum8ash ne adt naumog machuk.
90.16 Kutanakausuonk pahkém8utch ut kuttinnumut: kah kussohsumóouk en wunnechan8wout.
90.17 Kah 8neetuonk kum-Manitt8mun God nukkuhkongqutteuh, kah menuhketeaiinnean wutanakausuonk nunnutcheganunnonash: nux, wutanakausuonk nunnutcheganunnonash menehketeaush[.]
91.1 NNoh wadohkit asampâmukquadtit quanunkquapit, pish appeu wutonkauhtomut wame manuhkesit.
91.2 Nussim papaume Jehovah, noh nutusphouwaonk, kah n8wonkónous: num-Manitt8m, noh nuppabahtanum.
91.3 Wunnamuhkut pish kuppohquohwhunuk wutch wutappéhanoh adchaénit: kah wutch wutann8e wesausháonk.
91.4 Kupputtagkúhhup umméqunoh, kah agwu wunnuppawhunnit kuppabahtantam: 8nomwayeuonk kutogqunnégonóhkom kah kutóngkouwóhquoss8.
91.5 Matta pish k8wábesuontam8h sauskshánittuongash nukkonáeu: asa kôúhquod pomushonk kesukodáeu.
91.6 Asa wesausháonk ne pomushaúm8uk pohkenaouut: asa paguanuonk paguateaum8ug puhshahquái.
91.7 Nequt muttánnonganogkussuog penushâhettit ut kishke ken, kah piukqut muttannonganogkussuog ut kuttinnohkôunit: qut pish matta kuppas8sukkongk8un.
91.8 Webe kuskesukqut pish k8che naumun, kah pish kenaum wutonkquatunk matcheetou.
91.9 Newutche kuttaiimup Jehovah, noh nuttusp8waonk, quanunkquapit, kutayeuonganit.
91.10 Matta pish kummáchoppino: asa pish matta wesaushaonk pas8sukk8mm8 k8tahtuonk.
91.11 Newutche ahtuhshau wut-angelsumoh wutche ken: woh kenanaaihhukquog nish noh kummayut.
91.12 Nag kutahshinukquog ut wunnutchegan8out: ishkont kuttogkussittassun qussuk.
91.13 Pish kuttashkukau qunnônou kah adder: wuskoshim8m qunnônou kah dragon pish kuttashkukau agwe kusseetut.
91.14 Newutche 8womoausuonk nupponamungqun, newajeh pohquohwhunog: nukqunnunkqueh, newutche wahteoun n8wesuonk.
91.15 N8weequetummunk, onk nunnamp8hamau: n8weetom ut wuttammepunnónat, nuppohquohwhun, kah nukquihtiánum.
91.16 Pish nuttápe sepepomantamóonk: kah nunnaumwah n8wadchanuwaonk.
92.0 {Sabath dayeu unn8homaonk}.
92.1 Wunnegen tabuttantamauun Jehovah, kah unn8homun k8wesuonk, woi quanunkquapean.
92.2 Nahtikon k8womoausue kitteamonteanitteaonk nompôáeu: kah kuppabahtanumitteaonk ásenukóhkish.
92.3 Ut puhpequoánit piukquómposik pémuneóhtanash, kah ut psaltery, kah ut harp wônónt8wag.
92.4 Newutche ken Jehovah k8weekontamwáhe nashpe kutanakausuonk: nummishe muskouanatamóntam nashpe wutanakausuongash kenutcheg.
92.5 Woi Jehovah, uttoh en missi kutanakausuongash, kah kuttenantam8ongash m8nâiyeu8ash.
92.6 Puppinashimwe wosketomp matta 8wahteauoúun: asuh mattammog matta wahtam8un.
92.7 Matchetou sonkutche onatuh moskétuut, kah wame anakausitcheg matcheseonk adtanneghettit, ne onkwoh micheme pagwanôog.
92.8 Qut ken Jehovah quanunkquappean micheme.
92.9 Newutche kusseh kummatwómog, woi Jehovah, newutche kusseh kummatwómog pish paguanúog: wame anakausitcheg matcheseonk pish séahwhôog.
92.10 Qut nutaskon kutáshin onatuh wutáskonit nequtyeuwun; nussussequnit wuske pumme.
92.11 Kah wonk nuskesuk pish naum nukkodtantamóonk ut nummatwomut, kah nuttaúogash pish n8tamwog ne kodtantamon papaume matchetowog neg waabetunkquéaneg
92.12 Sampweusseaenúog kussétuog onatuh palme mahtug: pish unneetu onatuh musquohtugkusseit ut Lebanon.
92.13 Yeug ahkuhteámukeg ut weekit Jehovah, nag pish dtannetuog wutchippenutunkanit num-Manitt8mun.
92.14 Nag pish yeayatcheh dtannegen meechum, mahtantamwáhettit, nag pish wunnogk8og, kah ashkoshk88og.
92.15 Onk woh nahtitteáog Jehovah sampwésu: noh nukqussukquánum, kah matta penoweseonk ahtóou.
93.1 IEhovah wutass8timun, hogk8 wohquáunissónk, Jehovah hogk8 menuhkesuonk, puttugquábussu: kah muttaok menehketeauun, onk woh matta ontohtano.
93.2 Kutappuonk meneketeauun nôadt; ummicheméyeu.
93.3 Tommogkon mishont8wau, woi Jehovah, tommogkon mishontowau wuttauatongqussu, tommogkon mishéheau wuttugk8moh.
93.4 Jehovah quanunkquappit m8cheke missugken onk 8wadtauatonkqussuonkan8 monaog nippéog, onk kehtóntukquog ut kehtahhannit.
93.5 K8wauwâongash ahche wunnamuhkutéyeu8ash: wunneetupanatam8onk tapeneunkquod ut kekit, woi Jehovah micheme.
94.1 WOi Jehovah Manit noh ann8táonk wadchiyéu8k, woi Manit noh ann8táonk wadchiyéu8k, wôhsish.
94.2 Tahshin kuhhog woi ken wásittuman ohke: onkquattau pittuánum8.
94.3 Woi Jehovah toh utt8che matcheetowog, toh utt8che matchetowog pish weekontamwog?
94.4 Toh utt8che pish kutt8og, kah keket8kóntamwog woskehittuongash: kah wame anakausitcheg matcheseongash pish waéenowaog?
94.5 Nag sokqshanáog kummissinninnumoh, woi Jehovah, kah onkkapunnataúog kutahtáuonk.
94.6 Nusháog sekousqua, kah penowóhteuh: kah nusháog mowadt8sh8neg.
94.7 Qut onch n8waog, Jehovah matta wunnaum8un: asuh um-Manitt8moh Jakob matta 8t8wóntam8un.
94.8 Wohtam8k kenaau puppinashimwe wosketompaog kenugke missinninnuut: kah kenaau mattammágwog aquompak pish k8waantamumw8.
94.9 Noh áhkitteadt mehtaúog, sunnummatta woh n8tam8? noh áyig muskesuk sunnummatta woh naum8?
94.10 Noh sasamatahwhont penuwohteuh, sunnummatta woh sansamatahwhôu? noh kohk8tomauont wosketompuh wahtunteáonk, sunnummatta woh wahteauouun?
94.11 Jehovah wahteóh wuttenantam8ongash wosketompoh nish tahn8cheyeú8gish.
94.12 OOnánumau wosketomp sasamakoúwhadt, woi Jehovah: kah kahk8tomauadt wutche kuttinnaumatuonganit.
94.13 Onk woh kittinnumau anwôhsin8onk wutch onkquommom8onganit: nô pajeh pahsahthamadt matcheetowog.
94.14 Newutche Jehovah matta pogkenáou ummissinninnumoh: asuh matta nukkodtum8 wutahtouonk.
94.15 Qut wussittumóonk qunnuppémo en wunnomwausseonganit, kah wame sampwutteahóncheg wutásukkomunneau.
94.16 Howan wáabehtamwanshit ayeuuhkonittue matchesécheg? howan neepaiéhtamwánshit ayeuuhkonittue anakausitcheg matcheseongash?
94.17 Jehovah matta áninnumaiégis: nukketeahogkou teanuk woh chéquneiyeu.
94.18 An8wáon nusseet t8nequshin: kummonaneteáonk, woi Jehovah, nukkogkanukkup.
94.19 Mônak nuttenántám8wongash nuttahut, k8nenéhhuwaongash wuttáphukqunash nukketeahogkou.
94.20 Wutappuonk matcheséonk sun woh k8weechayeúmukqun? ayik woskéhuwaonk nashpe naumatuonk.
94.21 Nag moéog ayeuuhkonittue ukketeahogkôunoh sampweusseaen: kah 8sumaúoh en nuppunnat matta woskéhuwâe wsqueheonk.
94.22 Qut Jehovah nuttusphouwaonk: kah num-Manitt8m nuttusphouéongane qussuk.
94.23 Kah noh pish upputtagquehtáhwhôh nehenwonche ummatcheseonganoash, kah pish wuttúmmetáhwhoh ut nehenwonche ummatcheseongan8óut: nux, Jehovah kum-Manitt8mun pish wuttummetahwhoh.
95.1 HO peyonk ket8homauontuh Jehovah: weekontamwe mishont8wohkôontuh qussuk k8wadchanitteáonganun.
95.2 Peyontuh anaquabit nashpe samp8waonk: kah weekontamwe mishónt8wóhkôontuh nashpe ket8homaongash.
95.3 Newutche Jehovah missugken God: kah missugken ketass8t anuwe wame manit8og.
95.4 Ut wunnutcheganit m8nôeiyeuash ut ohkekontu ohteau: kah kodúhkâuágu madchúash wuttáiheash.
95.5 Kehtoh wuttaihe, kah wutáyimunap: kah wunnutchegash kestau8p nunnóbohke.
95.6 Ho peyunk waussumóntuh, náaétuh, appésittukqussinuttuh ut anaquabit Jehovah kezhúkqueagup.
95.7 Newutche noh kum$Manitt8mun, kenaau ummissinninnumoh wunnadtupp8wonganit, us-shepsoh ut wunnutcheganit: yeu kesukok n8tamóg 8wadtauatonkqussuonk,
95.8 Ahque manuhketeáágk kuttahhuwoash, onatuh penuánittuonganit, kah onatuh qutchehuwae kesukodtut touohkomukqut.
95.9 K8shhuwóog quajhukquéan, kah natinneakôshettit, kah naumohettit nutanakausuongash.
95.10 Yauuncháge kodtumwáeu yeu neuantamhukqunah pométeonk, kah nussip, neg missinninnuog panneaûoh wuttahh8oh, kah matta wahteauog nummayash.
95.11 Nag musquanumog nutchadchekéimog: onk woh matta petutteauóog, nutanwôsinn8onganit.
96.1 WOi ket8homok Jehovah weske an8homaonk: ket8homok Jehovah ut wame ohkeit.
96.2 Ket8homok Jehovah, 8nantam8k 8wesuonk: nahtitteak 8wadchan8waonk kesukodáeu.
96.3 Pahketauok wussohsumóonk kenugke penuwohteatu: ummonchanatam8wongash ut kenugku wame missinninnútu.
96.4 Newutche Jehovah missugken; kah mishe waásumâu: noh woh m8cheke qushau ánue wame manitt8og.
96.5 Newutche wame manittóog ut wutohtimoneat neukontunkanog: qut Jehovah ayimup kesukquash.
96.6 Quttianatuonk kah wohquanissuonk anaquabit ohteau: menuhkesuonk kah 8netuonk ohtaash ut 8neetupanatamwe wekit.
96.7 Aninnumók Jehovah, woi kutauwadtuonganou missinninnuog, aninnumók Jahovah sohsum8onk, kah menuhkesuonk.
96.8 Aninnumok Jehovah wussohsum8onk newadchiyeu8k 8wesuonganit, paudtau8k mag8onk, kah peyunk wutchippunnutunkanit.
96.9 Woi waasumok Jehovah ut 8neetupanatamwe 8netu[og]anit: wabesek ut anaquabit wame ohke.
96.10 N8wag ut kenugke penuwohteaut Jehovah ass8tum, kah muttaok menuhketeauun kah mat pish ontohtano: noh sampwe wussumau missinninnuh.
96.11 Kesukquash weekontam8m8utch, kah ohke muskouantam8m8útch: kehtóh mishont8om8utch kah ne noh ohtag.
96.12 Ohteuk muskouantam8m8utch, kah wame ne noh ohtág; neit pish wame metugquash touohkomukqut weekontam8m8ash.
96.13 Ut anaquabit Jehovah newutche peyau newutche peyau wussittumunat ohke: sampweusseae wusittum muttaok: kah missinninnuh nashpe 8nomwayeuonk.
97.1 IEhovah wutass8timun, muttaok weekontam8m8utch, monakish munnohhánash muskouantam8m8utch.
97.2 Mahtokqs kah pahkenai 8weenuhkongqun: wunnomwausseonk kah wussittumoonk wuttappuongane menuhkesuonk.
97.3 N8htau wunnegonuhkongqun, kah chikohswau ummatwomoh neit weenu.
97.4 Ukkuts[n]aumunash wohsum8m8ash muttaok: ohke wunnaumun onk nunnukshau.
97.5 Wadchuash sabahtaash onatuh wax ut anaquabit Jehovah: ut anaquabit uketass8tam8moh wame ohke.
97.6 Kesukquash nahtitteom8ash 8nomwausseonk, kah wame missinninnuog naumwog wussohsumoonk.
97.7 Wame neg waasumoncheg neuhkontunkane Manitt8 akojhettich, waeenomoncheg neukontunkane Manitto: n$noh waeenom8k kenaau wame Manittoog.
97.8 Sion wunn8tamun onk weekontamup, kah wuttaunoh Judah weekontamwog: newutche k8sittum8wongash woi Jehovah.
97.9 Newutche ken Jehovah kukqunnunkquap yeu ut wame muttaohket: ken kuttashinit anue onk nag wáme Manitt8og.
97.10 Kenaau womonogish Jehovah, sekeneam8k matchit: noh wadchanau ukketeahogkou8oh 8neetupanatam8moh, nah uppohquohwunoh wutch wunnutchegan8wout matcheetowog.
97.11 Wequaj ohkehtaeu wutche wunnomwausseaenuog, kah weekontam8onk wutch sampwutteahoncheg
97.12 Weekontam8unok Jehovah kenaau wunnomwausseogish: kah tabattantamóg mehquoantamóg 8neetupanatam8onk.
98.0 {Ketoohomwaonk.}
98.1 WOI ket8homok Jehovah wuske n8homaonk newutche mahche n8homaonk newutche mahche ussu monchanatamwe usseongash, wuttinohkou kah 8neetupanatamwe w8hpit ayimm88 wadchanuaonk.
98.2 Jehovah wahteauwahuwop 8wadchanuwaonk: 8nomwausseonk nahtitteop ut anaquabhettit penuohteaog.
98.3 Mehquántamup ummonaneteaonk kah 8nomwayeuonk nogque en weekuwout Israel: wame aongkouohkumukquash naumwog 8wadchan8waonk kum-Manitt8mun.
98.4 Weekontamwaeu wuttauatongqussek en Jehovah wame ohke mishontowagk, kah muskouantam8k, kah ann8hamunk tabuttantamoonk.
98.5 Ket8hamok Jahovah mashpe harp: nashpe harp, kah wadtauatongqussue ket8homaonk.
98.6 Weeche monopuhpequoanash, kah 8wadtauatongqussuonk cornet: weekontamwae mishant8wagk ut anaquabit Jehovah ketass8t.
98.7 Kehtoh mishont8waj, kah ne noh ohtag: muttaok kah neg noh wodtôhkutcheg.
98.8 Tommogkonog pohponkanitchahwohettich: wadchuog weekontamwuhhettich moaeu.
98.9 Anaquabit Jehovah, newutche peyau wussittumunat ohke: nashpe wunnomwausseonk wussittum muttaok, kah missinninnuog nashpe tatuppenehettuonk.
99.1 IEhovah wutass8timun missinninnuog nunnukshahettich: appu ut cherubimsut, ohke kukkuhqushquem8utch.
99.2 Jehovah missugken ut Sion: kah qunnonkquappu anue wame missinninnuh.
99.3 Nag wasittumohettich mohsag kah ohqunneungquok k8wesuonk, newutche wunnetupanatamweyeu8.
99.4 Ummenuhkesuonk ketass8t womantam wussittumoonk, kummenuhkehteoh sampweusseonk, kummenuhkehteoh sampweusseonk: kutussen wussittumoonk kah sampweusseonk ut Jakob[]ut.
99.5 Tahshin8k Jehovah kum-Manitt8mun, kah waussumok ut ukquensittassum8unit newutche wunneetupanatam.
99.6 Moses kah Aaron ut kenugku wussephausueneumut: kah Samuel kenukku nag weequetukeg 8wesuonk: weehquetumauaog Jehovah, kah noh wunnamp8homauoh nahog.
99.7 Ukkinn8nuh ut qunnukque mahtokqsit nanaiteauog 8wauwaongash, kah kuhk8aongash nish anummaóhpash.
99.8 Nag kenamp8hhamauoog woi Jehovah kum-Manitt8mun: ken God nag aquoantamauadt, qut kussasamatahwhopanneg wunnatinneham8wongash.
99.9 Tahshin8k Jehovah kum-Manitt8mun waussum8k ut 8neetupanatamwe wadchuut: newutche Jehovah kum-Manitt8mun wunneetupanatam.
100.0 {Tabuttantamoe ketoohomaonk}.
100.1 WEEkontamwae mishantowohtok Jehovah kenaau wame wutahtimoneunk
100.2 Weekontamwae waussumok Jehovah ket8hom8e peyunk anaquabit.
100.3 Wahteau8k, Jehovah n$noh God, n$noh kezhukqueagkup, qut matta kenawun kenawun n$noh ummissinninnumoh, kah wuttishepwussumoh wunnadtupp8wonganit.
100.4 Tabuttautamoe petutteagk 8squoantamut, kah ut wutchippinnutunkanit nashpe waeenomaonk tabuttantam8k 8nanatam8k 8wesuonk.
100.5 Newutche Jehovah wunneetou, ummonaneteaonk michemohteau: kah 8nomwayeuonk nagwutteohteau wame pometeonganit.
101.0 {Ukketoohomaonk} David.
101.1 Nuttinn8homom monaneteaonk kah wussittum8onk: ken woi Jehvovah ket8homoush.
101.2 N8wáantammúun nuhhog en pahke mayut, woi aquompak kuppeyaauseh? pahketeaháe nuppompomusham nuttinnomukkomukqut.
101.3 Matta nupponam8 matcheseonk anaquabeh: nussekeneam wutanakausuongan8 nag pohchacheg, matta pissogqsháno nuhhogkat.
101.4 Musquantamwu metah nutamahkongqun: matta n8waheau matcheetowaenin.
101.5 Howan kemeu matchénont wetatteamunguh, noh nuttummetoh: noh páhtuanumweanungqussit, kah pahtuánumwutteáhhont, matta nutchéqunehteauóh.
101.6 Nuskesukquash naum pabahtanumutcheg wutohtuout, onk woh nag n8wetomukquog: noh pomshadt pahke mayut pish n8tinnunnúmun.
101.7 Noh as8k[i]komwe anakausit, matta woh n8weetô[m]uk8h: noh pann8waégit, matta woh appeu anaquabeh.
101.8 Nompoáeu nuppaguanôog wame matchesecheg ut wutohtimóneat: onk woh nuttummetoh wame matchesecheg wutch wut8tanit God.
102.0 {Onkkupinadt uppeantamoonk, kooshkoadt, onk sokanuk ummauunnittassuonk ut anaquabit Jehovah}.
102.1 NOOtash nuppeantamóonk, woi Jehovah: kah nummauonk peyaaúnukqush.
102.2 Ahque puttaghumah kuskesuk wutche neen wuttammepunnáon, ahch8sittah, weehquetumauúnon, teanuk namp8homah.
102.3 Newutche nukkesukkodtumash mohtupaémoash onatuh pukutáut, kah nuskonash chikohtaash onatuh kishkenau.
102.4 Nuttah togkodtamun, kah muss8pohteau onatuh askoskqut: newaj wanántam nummeechinat nupputtukqunnunk.
102.5 Newutche n8wadtauatongqussue chéquttumm8onk nummáhchekonáim.
102.6 Nutogqunneunkqus pellikanit ut touóhkomukqut: nutogqunneunkqus weésuut ut touóhkomukqut.
102.7 Nutaskwéteam, kah nutogqunneunkqus wameshashquésuut nonsieu ut woskéche kommuk.
102.8 Nummatwomog nummeech pukquée onatuh puttugquanunkanit: kah nukkinnetópánum n8tattam8onk nussippéquash.
102.9 Newutche nummeech pukquée onatuh puttugquanunkanit: kah nukkinnetópánum n8tattam8onk nussippéquash.
102.10 Newutche kutjishánitteaonk kah kummishe musquánitteaonk, newutche kuttáhshinip kah wonk kuppenuhkoneh.
102.11 Nukkesukkodtumash ogqunneunkquodtash onkaóhtaut amaeém8uk: onk nummuss8pás onatuh ashkoshqut.
102.12 Qut ken, woi Jehovah, pish kummichemap, kah kummequanumitteaonk en wame pometuonganit.
102.13 Pish kutomohkem, kah pish kummonanum Sion: newutche ahquompi kitteamonteánumonat, nux kuhquttum8e ahquompi peyaum8.
102.14 Newutche kuttinninnumog tapeneaúmwog ukqussukquanumash: kah womantamwog uppuppiseiyeum.
102.15 Nemehkuh penuohteaog wabesuóntamwog 8wesuonk Jehovah: kah wame tahs8tamwog ohkeit, kussohsumóonk.
102.16 Jehovah weekehteadt Sion, nogqussu ut wussohsum8onganit.
102.17 Wutt8antam uppeantam8onk noh nonsiyeuut, kah matta jishóntam8 nag uppeantam8ongan8.
102.18 Yeu pish wussukwh[ó]su ut paaúm8ug pometuonk: kah missinninnuog neg kezheámukùppanneg, waeenomáog Jehovah.
102.19 Newutche womompu wutch quanunkquapit 8neetupanatamwe week: wutch [kesukqut sukkut] Jehovah naum ohke.
102.20 Wunn8tamunat wutchéquttumm8onk kopshagkunit: wutompinneónat yeug káhtimutcheg nupp8onk.
102.21 Wahteauwáhuwonat 8wesuonk Jehovah ut Sion: kah wasumáonk ut Jerusalem.
102.22 Missinninnuog mo[é]hettit, kah as8tam8ongash waussumónat Jehovah.
102.23 Noh n8chumwéhteau nummenuhkesuonk ut mayut, tióhqutteau nukkesukkodtumash.
102.24 Nussip, woi num-Manit8m, ahque amáuneh nôeu ut nukkesukkodtumut, kukkodtum8mash pannuppóhtaash ut wame pometuonganit.
102.25 N8wadt kupponamup quenohtag ohke, kah kesukquash wutanakausuongash kenutchegash.
102.26 Nag pish mohtupaémoash, qut pish ken kummichemap, nux wame pish nekonneaiyeu8og onatuh hogk8onganit: nag pish kutôs8wunnôog onatuh petúsqushaonk, kah nag pish ôs8wunnôog.
102.27 Qut ken noh nan, kah kukkodtum8mash matta pish wohkukqushinninn8ash.
102.28 Wunnaumónneunk wutch kittinnumog pish nagwutteaéyeúog: kah wunneechann8oh pish menuhkhéoog ut anaquabean.
103.0 {Ukketoohomaonk} David.
103.1 Wunnanum Jehovah, woi nukketeahogkou kah wame ne apetunkqueh 8neetupanatamwe wesuonk.
103.2 Wunnanum Jehovah woi nukketeahogkou: kah ahque wanontash wame 8nenehhuongash.
103.3 Nnoh kutahquoantamunk wame kummatcheseongash n$noh neetskehteau wame kummahchinnaongash.
103.4 N$noh pohquohwuttau kukketeaonk wutch paguanuonganit: noh kutchetukquabunuk 8womoausuwu womoausuonk, kah ukkitteamonteanitteae monaneteaongash.
103.5 Noh tapehteau kutt8n nashpe wanegukish: k8skenu8onk wuskehteáuun onatuh wompsukukquáut.
103.6 Jehovah wunnehteau sampweusseonk, kah wussittumoonk wame neg was[h]hitcheg.
103.7 Wahteauwaheau ummayash Mosesuh, wutusseongash ut wunnaumonat Israel.
103.8 Jehovah momaneteau, kah kitteamonteaneteau, chekeu musquantam, kah monat ummonanéteaonk.
103.9 Matta nagwutteáeu auskomuwau, asuh matta micheme musquanitteauou.
103.10 Matta kuttinhukk8unan neane matcheseog asuh mat kuttinonkquatunk8unnan neane panneusseog.
103.11 Newutche néane kesuk qunuhquok anue onk yeu ohke: nenukkukqun ummonaneteaonk nag quashoncheg.
103.12 Wutch wutcheksuau onk yeu pajeh wutchepwoou: na n8hque kutontahtunk qunnan kummatcheseonganunnonash.
103.13 Onatuh wut8shimáu kodtumonteanumont wunneechanoh, ne wuttinne Jehovah kitteamonteanumon neh quoshukqutcheh.
103.14 Newutche wahteau toh anhenogus: mehquoantam nuppuppissaiyeumun.
103.15 Qut wosketomp ukkesukkodtumash ogqunneonkquodtash moskehtuut: onatuh ohteakone uppeshaônit, ne wuttinnegin.
103.16 Newutche wabanuppamukaumun, neit mohtupaemo, kah ne ohtagkup matta wonk pish 8wahteauouun.
103.17 Qut ummonaneteaonk Jehovah wutche micheme onk yean micheme nag quoshoncheg: kah wussampweusseonk wunnechaneunk onk wunnechan8oh.
103.18 Neh nauaihteanutcheh 8n8waonk: kah neg mehquontogig wuttinn8waongash woh wutussenaoash.
103.19 Jehovah quaquoshweetam wutappuonk ut kesukquehtu kah wutass8tamoonk wunnanauwunumun wame.
103.20 Wunnanumo'k Jehovah kenaau wut-Angelsumoh mishimmenuhkeseog kah usseog wuttinn8waongash, kukkehtámog 8wodtauatonkqussue kutt8wonk.
103.21 Wunnanumok Jehovah kenaau wame wutayeuwehteomuh kenaau wuttinnumoh usseog uttoh unnantog.
103.22 Unnanumok Jehováh kenaau wame wutanakausuongash[,] papannuppe wutass8tam8onganit: wunnanum Jehovah woi nukketeahogkou.
104.1 Wunnanum Jehovah, woi nukketeahogkou, woi Jehovah num[-]Manitt8m muttae missugken: kuthogq sohsumoonk kah wohquanissuonk.
104.2 Kupputhogk8 kuhhog wequai onatuh hogk8onk: kupishquáginum kesukquash onatuh wadchukem8up.
104.3 Nohponum wuttabasseash wekit ut nippekontu, noh ayik matohqs wuttatuppequanumuk, noh pomushohkonau wunnuppuhwhunuh ut wabanit.
104.4 Noh ayeuau wut-Angelsumoh nashauauitt8in: wuttinnumoh n8n8wunnaeu n8htau.
104.5 Noh wunnohtau quenohtag ohkeh, matta woh ontohtan8h micheme
104.6 Kupputagguhhumun mônoi onatuh hogk8wonganit: nuppe wohqutohteauonk nish wadchuash.
104.7 Nag auskomádche wussemowog: 8wadtauatongqussuongan8 keneempomog nag kenupshaog.
104.8 Nish kukkuhquem8ash wadchuut nish wowussum8ash en 8nohteaouut, uttoh adt quoshaeihtamop.
104.9 K8nohtoh kuhkinneganash, matta woh anuushomun8ash nish matta woh qushkemun8ash nuhkuhkomunât ohke.
104.10 Ann8nau tohkekomeuh ut passohteaiyeuut, ne anitchuog wodchuuhkontu.
104.11 Wattattamwuhheaog nish noh puppinnashimwoh ut ohteakonit: touohkomukque assesog ontham ukkonkkuht8n8onk.
104.12 Kishke nag puppinshasog mamachekesukqut 8adshaiyeuog: nen kutt8waog ut wuttuhquinnehtu.
104.13 Wuttattippadtaou wadchúash wutch quanunkquok week: ummeechummuonk kutanakausuonk tapehteau ohke.
104.14 Ayim moskéhtuash nékinit wutche puppinnashimwog: kah wunnépogquash wutch wutauwohteaonganit wosketomp: onkwoh paudtau meetsuonk wutch ohkekontu.
104.15 Kah wine ne weekóntamwáhteunk wosketomp wuttah, kah pummee ayim8m8uk wuskesuk wohsittàut: kah petugqunnunk mánuhkehteaháhont wosketompuh.
104.16 Ummehtugkumash Jehovah numwóhteau, utchikupog ut Lebanon neahketeahpoh.
104.17 Nawuttit wadjisheahkoneau psuksésuk: kah stork 8wetu k8wáoh.
104.18 Kussókôiye wadchuash, wutusphuaongan8 touóhkomukque goatsoh: kah qussukquanuhtu wôhtuhquásog.
104.19 Kehtimau nanepâuzshádtuh utt8cheyeú8ut, nepâuz wahteau toh woh adt wayont.
104.20 Kutayim pohkenâi, onk nuhkon: neit wame puppinashimwussog touôhkomukqut uppimmaiinneau.
104.21 Wushkoshimwe qunnónouwemésog nehnehkóntamwog neawuttamwuhhettit: kah natinnehámwog ummeetsuongan8 wutch Godut.
104.22 Pashpishonche, mohmoéog kah sepsinwog assampamukquodtut.
104.23 Wosketomp sohham en wutanakausuonganit, kah 8tamanatamonganit na en wunnonk88wut.
104.24 Woi Jehovah tahshinnú8ash kutanakausuongash? kutussénash wamu ut waantam8onganit: ohket numwohteau k8ween[a]ieetuonk.
104.25 Kah missi kah mishigski kehtoh, uttoh adt pumáhhomwúhhettit matta woh wôáun[un]kig, naneeswe papeississitcheg kah matikkénukeg puppinashimwog.
104.26 Na pomushaum8g kuht8nogquosh, noh p8tab kuttaiyimau, nawuttit pûhpin neat.
104.27 Yeug wame kutannaónukquog, onk woh n[a]g kutassamóog nish noh utt8che.
104.28 Uttohassamadt ne mukkinnumunneau: k8wôhshwunum kenukutcheg onk nag kuttáphéoog nashpe wanégik.
104.29 Kupputtagguhhum kuskesuk, nag wuttammepunnáog: kutamaùnumun wunnashauongan8, onk nupp8og, onk quinnuppéog en puppissiyeúunneat.
104.30 Kutann8n kenashaúanit onk nag kezhéaog: kah k8skéhteóh woskéit ohke.
104.31 Wussohsum8onk Jehovah michemohteau: Jehovah weekontam ut wutanakausuonganéhtu,
104.32 Móninneam ohke, kah nunnukeshau: mussinnum wadchúash, onk nish qussóhtóouash.
104.33 Nukkutt8homau Jehovah tisohkepomantam: nuttinn8homau tabuttantam8ongash num-Manitt8m, ash papomantamop.
104.34 Nunnatwânumáonk weetumungquot: n8weekontam ut Jehovah.
104.35 Matcheseáenúog mohtupaéhettich wutch ohket, kah ahque wonk matcheetowaenúutch: wunnânum Jehovah woi nukketeahogkou waeenom8k Jehovah.
105.1 WOi tabuttantamok Jehovah, wehquetumok 8wésuonk: wahteauwahuwagk wutússeongash ut kenugke missinninnútu.
105.2 Ket8hamok, an8hamok ket8hamaongash: wéogquttom8k wame ummonchánatamwe anakausuongash.
105.3 Waeenomok ut wunneetupanatamwu 8wesuonganit: wuttahh8wóash weekontam8m8utch neg natinnewhóncheg Jehovah.
105.4 Natinneh8k Jehovah kah ummenuhkesuonk: natinneham8k wuskesuk micheme.
105.5 Mehquontam8k monchanatamwu wutanakausuongash nish asépash: ummonchanatam8wongash, kah wussittum8ongash ut wutt8nut.
105.6 Woi kenaau Abraham 8skannemuneoh: kenaau wunneechanoh Jakob pepénaômpuh.
105.7 Noh Jehovah kum-Manitt8mun: 8sittum8ongash yeuut wame muttaohkeit.
105.8 Mehquantam 8n8waonk micheme: wuttinn8wáonk ne án8wop nequt muttannongane pometeongash.
105.9 Ne 8n8wáonk ayikup nashpe Abrahamoh, kah wadchadchekéimáonk Isaakoh.
105.10 Kah ummenuhkéhteaun ne nan Jakoboh, wutche naumatuonk: kah Israeloh wutch machemohtag wunn8waonk.
105.11 An8wadt, ken kuttinnumaush ohket Canaan, kutahtaongane ohteuk.
105.12 Ohguhshettit wosketompaog: nux, kutohgussumw8, kah kuppénuwohteamw8 naut.
105.13 Aáhettit wutch wutohtimóneat onk yaan wutohtimóneat: kah wutch as8tam8onganit, en onkatogane missinninnûut.
105.14 Matta unnánumôou howáne woskéhuk naghok, nux áushkómau ketahs8timwoh wutche nagumôu.
105.15 Ahque mussinh saséqunog, kah ahque woskéheuk nummanittowompomog.
105.16 Wonk weehquetum mashógqunneáonk ut ohket: póhquanum wame anwôhh8unne petugqunnunk.
105.17 Noh an8nau wosketompoh negonáeu nag wutche, Joseph noh magumukup wutche wuttinnúmun.
105.18 Noh wusseetash woskéhuk8m8 m8óshagquogtag: m8ôhshog aúm8 ukketeahogkôunit.
105.19 Onk nô pajeh wuttinn8waonk paaúm8uk: wuttinn8waonk Jehovah qutchhukqun.
105.20 Ketass8t an8teám8, kah wutómpinneuh: nanaanuaenin ut missinninnútu, kah wussohwhunoh.
105.21 Wutáyeuoh wunnánaunnumenin week: kah nanaánumun wame wutahtóonk.
105.22 Onk woh tahtágkuppinau wussontimaumoh unnantog: kah onk woh kuhk8tomauau ukkéhchaiyeumoh waantamóonk.
105.23 Kah Israel peyau Egypt, kah Jakob pen8wahteao ut ohkeit Ham.
105.24 Kah m8chekéheau ummissinninnumoh misheu, kah umm8cheke menêhkheuh onk neh ummatwom8oh.
105.25 Qunnuppinum wuttahh8woash sékeneauonat ummissinninneúmoh, as8kekomonat wuttinninnumoh.
105.26 An8nau, Mosesoh wuttinninnumoh: kah Aaronoh neh pepenaúmpoh.
105.27 Nag nahtitteáog ukkehkinneasuongan88ash kenugke nahoh: kah ummonchanatam8ongash ut ohkeit Ham.
105.28 An8nau pohkenáiyeuoh, onk ayim pohkenái: kah matta pa[n]néusseog wuttinn8waonk.
105.29 Qunnuppinnum nuppéash wusqueheonkanú8ut, kah paguanau namohsoh.
105.30 Ohke pas8au monaoh tenogkequasog: ut wutchamberum8óut kehtass8tamwog.
105.31 Ket8kóp, onk monaog peyâog m8sesúhquog, kah yeuhquog wame ne ohkit.
105.32 Sokanonteau mussegon wutche sokanoni kah n8n8unneau ohke.
105.33 Kah sóquetahham weenómesippaguash, kah figse mehtugquash, kah póhquetahham matugquash ne ohkeit.
105.34 Ket8hkop kah quahquequéshontáog peyauog, kah m8páog, matta woh wâômukeg.
105.35 Kah mahchep8og wame wunnépaquash ne ohkeit, kah mahchep8og ummeechummúonk wutohtuout.
105.36 Kah nushau mohtommégitcheh neit ohkeit: negonne wame ummenuhkesuongan8.
105.37 Kah wussohh8wu[n]oh ohtóog silver kag gold: kah matta pasuk n8chemwése neadtashaùwadthettit.
105.38 Egypt weekontamup, nag monchéhettit: newutche wábesuongan8 nag wunohkukkongqunneau.
105.39 Sepagnunum matokqs upputtagúhwhou: kah n8tau 8wôhsumauóh nukkonáeu.
105.40 Weehquetumohettit, uppaudtaoh p8hp8hqutteh kah 8wamepwuhheuh petukqunnunk wutch kesukqut.
105.41 Wohshinnum qussuk, kah nippe wuttitch8wan: nunnobpahteaouut pomitchuwan nippe onatuh Sepuut.
105.42 Newutche mehquoantam 8neetupanatamwe ukquosh8waonk: Abramoh wuttinneumoh.
105.43 Kah sohh8wunau ummissinninnumoh nashpe weekontam8onk pepenauonche nashpe ket8homaonk.
105.44 Kah aninnumauau wutohkeiash penuohteaog: onk nompanumwog wutanakausuongan8 missinninnuog.
105.45 Onk woh usseog ukkuhk8aongash kah nanaiheaog wuttinnaumatuongash waeenomok Jehovah.
106.1 Waeenomok Jehovah: woi tabuttantam8k Jehovah newutche wunnetou, newutche ummonaneteaonk michemeyeu8.
106.2 Howan woh mahshont8sog mogagish wutanakausuongash Manit? howan woh nahtitteadt wame tabuttantamoongash?
106.3 OOnanumoog nag nanaaihteunkig wussittumoonk, kah noh sampweusset nagwutteaeu.
106.4 Mequanumeh woi Jehovah, nashpe kukkitteamonteanumaonk kummissinninnumog: woi nattouwahhe náshpe k8wadchanuwaonk.
106.5 Onk woh nunnaum 8netuonk pepen8wadt, onk woh n8wekontam 8wekontam8onganit kutohtimoin: onk woh k8woweenomsh weeche kutohtoonk.
106.6 Nummatchesemun weeche n8shinnonog; nutussemun matcheseonk, nummahche neeskesemun.
106.7 N8shinnonog matta wahteauoog kummonchanatam8ongash ut Egypt; nag matta mehquoantamoog monakish kummonaneteaongash, qut umm8m8sqheouh ut ketahhannit, msqui ketahhannit?
106.8 Qut uppohquohwhunoh newutche 8wesuonk, woh wahteauwahuwonat ummishe menuhkesuonk.
106.9 Kah auskontam msque kehtoh, nunnobpau8p: nemehkuh uppannuppuwunuh m8noiyeuut onatuh touohkomukqut.
106.10 Kah uppohquohwunoh nahog wutch wunnutchegan8out jishanumoncheg: onk pohquohwunoh wutch matwaog wunnutchegan8wo[u]t.
106.11 Onk nuppe nogkuhkouau ummatwom8oh, onk nag matta pasuk squinneanoun,
106.12 Neit wunnamptámwog ukkutt8wongash: an8homoog tabuttantamoongash.
106.13 Teanuk wananatamwog wutánakausuongash: matta pahtau8og ukken8nuwaonk.
106.14 Qut m8cheke matchekodtantamwog ut touohkomukqut: kah qutcheheaog Goduh ut touohkomuk.
106.15 Kah wuttinnumauoh ne weequetumungqut: qut 8nausheau nag ukketeahogkounóuh.
106.16 Kah ishkounoog Mosesoh ut tuppuksinn8onganit kah Aaron 8neetupanatam8moh.
106.17 Ohke wôhshweem8 kah misheask8 Dathanuh: kah nuhkuhkauou Abiram weechauoncheh.
106.18 Kah n8tau nashqunau naut weechaugwutcheh: n8n8neau chikkoswau matcheet8woh.
106.19 Kezheaog Calfeoh ut Horeb: kah waussumaog mohtuppohtaeu nuñeukontonkoh.
106.20 Yeu wuttinne os8wunnumunneau wussohsumoonk, agqueneungqussit ox noh meechik moskehtuash.
106.21 Nag wunnanumaog Goduh uppohquohwussunenum8uh: noh mahche usseit mógagish ut Egypt.
106.22 Monchanatámwe ânakausuongash wutohket Ham: kah uhqunneunkquokish kishke msqui ketahhannet.
106.23 Newaje n8wadt, nuppaguanoog: mat Moses neh pepenauoncheh neepauokis anaquabit adtauwunneusik woh ukqushkinnumunat ummusquantam8onk iskont na[h] uppaguanuh.
106.24 Nux wutjishontamunnaop kohkodtantamuk ohke: matta wunnamptamoog wuttinn8waonk.
106.25 Qut m8m8sk8waog ut weekuwout kah matta kukkehtamoog 8wadtauatonkqussuonk God.
106.26 Newajeh ayeuuhkonittue tohshinumauont wunnutcheg: onk woh uppaguanonat ut touohkomuk.
106.27 Woh u[k]kepuhkonat 8skannemunnuuh kenugke wutohtimoneat; onk woh náh wusseahwonat ut ohkeit.
106.28 Kah wunn8waog weeche Baal Peoroh: kah meechwog mag8wongash nag napukeg.
106.29 Yeu wuttin m8sqheonneau nashpe neane natwoantamohettit, kah wesaushaonk nah wunuhkuhkauoh.
106.30 Neit Phineas neepau, kah sampweussittumoonk wuttussen, neit wesaushaonk o[n]tappu.
106.31 Kah yeu wussittumauon wutch sampweusseonganit: ut wame pomet[o]onganit micheme.
106.32 Kah umm8sqheouh ut penuanittue nippeit: onk nemehkuh Moses sasamakuhwhau nagwutchu.
106.33 Newutche m8sqheaog wunnashauanitto, newaje koshkomme matcheunnont ut wussisset8nit.
106.34 Matta pagwottauoog wutohtimoneash papaume nish anompash Jehovah.
106.35 Qut kenukshaog penuwohteaut, kah kodnetuhtoog wutanakausuongan8oash.
106.36 Kah nag waussumaog, nag wuttinneuhkontunkaneu Manitt8m8oh, neghog ahpehhanu8og nagwutchu.
106.37 Nux, nag sephaus8og wunnaumonaoh kah wuttaun8woh Mattannitt8h.
106.38 Kah soksquaheaog nah mo woskhuwanegeh, 8sqheongan8 wunnechan8oh kah wuttaun8oh: n$nag maghettiche en nunneuhkontunkanu Manitt8moh Canaan, kah ohke nishketeauun nashpe wsqueheonk.
106.39 Yeu wuttin nisketeauunneau nehenwonche wutanakausuongan8oash: onk mamussuog wutch nehenwonche wunnatwontam8ongánoóash.
106.40 Newajeh Jehovah ummusquantam8onk ayeuuhkonittue nashqunna nashpe ummissinninnumoh: newajeh ohquontaog nehenwonche wutahtoonk
106.41 Onk noh ummagunoh ut wunnutcheganoout penuwohteaog: kah nag sekeneauuncheg nah wunanaunouh.
106.42 Kah ummatwom8uh woskehukquog: onk agwappeheoog nag wunnutchegan8wout.
106.43 M8cheket uppohquohwhunoh nahoh: qut umm8m8sqheouh nashpe ukkinn8nittuongan8: kah n8chumweheoog newutche ummatcheseongan8.
106.44 Qut ukkitteamonteanumoh ut wutonkapunnaoont, n8tog ummauongan8.
106.45 Onk mehquoantam 8n8waonk wutche naghog, kah auskoiantam neaunummonakish monanéteaonganash.
106.46 Kah wutayimauoh ukkitteamonteanummonaout nag wame masinohteacheg.
106.47 Wadchanean woi Jehovah num$Manitt8mun, kah mómounninnean wutch kenugke penuwohteaut, onk woh kuttabuttantamauunnumun ut wunneetupanatamwe k8wesuonganit kah weekontam8wontamunat kuttabuttantamonteaonk.
106.48 Wunnanumunaj Jehovah um-Manitt8moh Israel wutch machemohtag onk yean machemohtag: kah wame missinninnuog n8wahettich Amen, waeenomók Jehovah.
107.1 Tabuttantamok Jehovah, newutche noh wunneetou, newutche ummonaneteaonk michemohteau.
107.2 Nag pohquohwhunoncheh Jehovah ne n8wahettich: uttiyeuh pohquohwhunumpuh wutch wunnutcheganit matwau.
107.3 Kah n$nah ummagkinuh wutche wutohtimoneát, wutche wutchepwoáyeu, kah wutch wutchesúau kah wutch nannummau, kah wutch sôanaiyeu.
107.4 Wâônuog ut touohkomuk matta máanóg: wanne miskaum8og otan 8tohkónneaôont.
107.5 Kadtupwéhettit, kah konkuht8nohettit: ukketeahogkôunn8oh sôunumwoh ut wuhhogkaóut.
107.6 Neit mauunnitteauwaog Jehovah wutche wuttammehpunnaongan8: onk nah uppohquohwhunoh wutch 8taméhpunnaongan8out.
107.7 Kah wussagkompaganuh en sampwe mayut: onk woh nag aúog 8tanit toh woh wodohkéhettit.
107.8 Woi waeenomáhettit Jehovahnoh, wutche 8neetowonk: kah wutch monchanatamwe anakaúsuongash en woskeetompaog wunnaumónaóut.
107.9 Newutche tápheau kodtántamwe keteahogkôunoh: kah tâpupwúhheau kodtupp8wu keteahogkôunoh wanégik.
107.10 Neg apitcheg pohkenaouut, kah wutonkauhtomut nupp8onk: tohtogkupséhettit onkapunnaonganit, kah m8óhshogwohtogwash.
107.11 Newutche ayeukóntamwog wuttinn8wáongash God: kah mamánauwontamwog ukkinn8nuwáonk quanunkquappit.
107.12 Newajeh ayig hohpómau metah nashpe anakausuonk: nag kepsháog, onk matta howane aninnumunk8og.
107.13 Neit mauunnitteauáog Jehovah ut 8tamehpunnonnaóont: kah uppohquóhwhunoh nahog wutch 8taméhpunónaôout.
107.14 Wussohh8wunoh wutch pohkenaooúut, kah wutch wutonkaóhtomut nupp8onk: kah poskishadtau wuttohtogkuppissuonganóash.
107.15 Woi wosketompaog waeenomahettit Jehovah wutche 8neetowonk: kah wutche um̃onchanatamwananakausuongash ut wosketompaog wunneechan8wout.
107.16 Newutche pokshadtaúop wompûhshogque kuppuhhoúnash: kah póhquetahham m8óhshogque neepatúhquonkash.
107.17 Mattammagwog onkapunnáog newutche uppanneseonganoash, kah ummatcheseonganash.
107.18 Ukketeahogkôun8oh ôhquánittamwoh nish noh unummeechumogkod: onk pas8sukkómwog 8squoantamash nupp8onk.
107.19 Neit mauunitteauâog Jehovah wadtamehpunáhettit: uppohquohwhunoh wutch 8tamehpunanaóont.
107.20 Ann8nau wuttinn8waonguh, onk nah wunneetskeheuh: kah uppohquohwhunoh wutch uppaguaninneaôont.
107.21 Woi wosketompaog waeenomáhettit Jehovah wutche 8nene`hhuwáonk, kah wutche ummonchanatamwe anakausuongash ut wosketompáog wunneechan8woont.
107.22 Kah nag maghettich tabuttantamwae mag8ongash kah muskauánatamwe, wahteauwahuwáhettich wutanakausuongash.
107.23 Nag áoncheg kehtahhannit, ut kuht8nogquehtu: wutanakausuongan8 ohtag nuppekontu.
107.24 Yeug naumwog wutanakausuonganash Jehovah, ummonchanatam8wongash ut m8náiyeuut.
107.25 Newutche an8team8, kah ayim mishshetahshin: noh tohshinont tukk8oh.
107.26 Nag tahshéog en kesukqut: kah wômussúog en m8náiyeuut: keteahogkôun8oh mohtupaéoh nashpe wuttaméhpunáonk.
107.27 Kehkepshaog, kah kehkeétukquommog onatuh kogkeissippamou: kah wôwohquiànum8og.
107.28 Neit mauunnitteauwaog Jehovah wadtamehpunáhettit: kah nah wussohh8wunoh wutch 8tamehpunnaongan8ôut.
107.29 Aippanehteau mishittashineuh neit tuhk8óg mánunappûog.
107.30 Neit weekontamwog newutche mánunappuog: nemehkuh uppâs8oh ne ohke kodtantaminit.
107.31 Woi wosketompaog waeenomáhettit Jehovah wutche 8net8onk: kah wutche ummonchanatamwanakausuongash ut wosketompaog wunnaumonnaont.
107.32 Nag misheheahettich ut ummukkinneongan8wout missinninnùog, kah waasumahettich ut ummukkinneongan8óut nanaánuacheg.
107.33 Os8wunum sépuash ut touohkomuk, ôs8wunum tohkékomuash en nunnabohteaóuut.
107.34 Mahmusségik ohkée ahquékin: newutche ummatcheetowongan8 neg noh wadohkitcheg.
107.35 Touohkomuk quinnuppinnum en nuppeyeu8ut: kah nanabohteáagish tohkékomwúhteau.
107.36 Kah na 8tohkéheun kodtupwunutcheh, onk woh ququashwehtamwog ayeuongane otánat.
107.37 Onk woh ohkehteaog ohteuhkónash, kah woh ohkehteáog weenominneohtekonash woh adtnegik m8cheke meechummú8onk.
107.38 Kah nah 8nânumoh, onk nag monáog; kah matta unnánumaou wunnétasseumoh ohguhségig.
107.39 Wonk, ohguhshéóog kah n8chumwehêoog nashpe woskehettúonk, 8tammepunnaongan8, kah auwohkontánumóonk.
107.40 Wussóhkanumauau ôhquanittuonk sontimoh: kah wauwónheuh ut touohkomuk uttoh mo adt mán8k.
107.41 Qut onch qunuhquoshau matchekuoh wutch wuttammehpunnaonganash: kah wutayimauoh weetu mishôénat onatuh flokut.
107.42 Sampweusseaenuog pish wunnaumunneau, kah pish weekontamwog: kah wame matcheseonganog pish kupputt8naéog.
107.43 Howan waantog kah yeushog káhkinneâsit: nag pish wahtamwog ukkitteamonteánitteae 8womoausuonk Jehovah.
108.0 {Ukketoohomaonk} David.
108.1 WOi Manit nuttah menuhkohteau: pish nukket8homom, kah k8woeenomush, nashpe nussohsumóonk.
108.2 T8hkish psaltery kah harp: nunnómpoáeu t8hkem.
108.3 K8waweenomush, woi Jehovah, ut kenugke missinninnúhtu: kah kuttinn8homoush tabuttantam8ongash ut kenugke wutohtimóneat.
108.4 Newutche kummonáneteaonk missi ongkouwe kesukqut: kah k8nomwaonk mussisshin ut mahtoksqut.
108.5 Anuunkqussehetteash, woi Manit, kesukquash: kah kussohsumòonk waábe ohtaj onk wame ne ohke.
108.6 Noh womónat woh pohquohwhunau: kuttinohkou wadchanukquttei, kah namp8hamah.
108.7 God n8wop ut 8neetupanatam8onganit: pish n8weekontám, pish nutchippun Sechem: kah nukquogquádhum 8nôuhkôi Succoth.
108.8 Gilead nuttaihe, Manasseh nuttaihe, kah Ephraim ummenuhkesuonk nuppuhkuk: Judah noh ayik nuttinnaumatuonk.
108.9 Moab nukkutshahkukquom, nutánuwôohteam nummokis Edom, nummuskouanatam8won Philistiansog.
108.10 Howan pas8queh menuhke 8tanat? howan sagkompáginit en Edom?
108.11 Sun~ummatta ken woi Manit, noh sôhwhókônukqueógkup? kah sun~um̃atta ken woi God k8weechaiómun nutayeuhkoñanónut?
108.12 Aninaumaiinnean wutch wuttammepunnónat: newutche tahn8cheyeu8 wutaninnôsuonk wosketomp.
108.13 Nashpeu God pish nummenuhkesénan, newutche noh pish tahtahskúshkoauont kummatwómunnonuh.
109.0 {Nohtompuhpequodt ukketoohomaonk} David.
109.1 Ahque netashúash, woi Manit, ken wâussumun.
109.2 Newutche wutt8n8 matchetowog, kah wutt8n8 as8keaodteaum8og woshweem8, ayeuuhkone neen nuttinunkquog ayeuuhkone nen nashpe pann8wae meenan.
109.3 Kah nukquinupuhkongquog nashpe sekeneadtue kutt8wongash: kah nutayeuquog tahn8che.
109.4 Newutche n8womoausuonk, onk nag nummatwomog: qut neen nuppeantam.
109.5 Kah nag nutunkquatunkquog máchuk wutche wanegik, kah sekeneáadtuonk wutch n8womoausuonk.
109.6 Anuwe pon matcheetowaenu ut nagum, kah Satan neepaitch ut wuttinohkôunit.
109.7 Wussumit, wussumunaj nuppunnat: kah uppeantamoonk matcheseongannutch.
109.8 Ukkesukkodtumash ogguhsen8utch; onkatuk neemunutch wuttanohsuonk.
109.9 Wunnechanoh mo wut8shunnéitch kah ummittamwussoh sekousquaunitch.
109.10 Wunneechan8oh nagwutteaeu nanwaihettich kah weenshaunitch, natinneham8hettich uppetukqunnunkan8 wonk ut touwe ayeuonganehtu.
109.11 Woskehuwaenin amaunich wame wutahtauonk: kah penuwot matchehtaunitch wutanakausuonk.
109.12 Ahque howan monanumonch: kah ahque howan kitteamonteanumonch wuttouaesumoh wunneechan8oh.
109.13 Wutontseonk tummetahhamunaj ne nahohtôohtag pometeonk, 8weseuonkan8 jishkhamunaj.
109.14 Ummatcheseongash 8shoh mehquantamunaj ut anaquabit Jehovah: kah ummatcheseonk ohkasoh ahque jishkhomunaj
109.15 Nish nagwutteohtaj anaquabit Jehovah, onk woh tummehtham wàánumaongan8 wutch ohkekontu.
109.16 Newutche matta mehquoantamop monánekon, qut woskeheau matchekuoh, kah quenáhukqunutche, onk woh nushonat pohqutteahonutcheh.
109.17 Nean8womontog ummatchenáneteaonk, neneh peyaaunukqutch: neane matta tápeneaum8g wunaneteaonk, nene nô8sukkongqutch.
109.18 Neane hogqut matchenaneteaonk onatuh hogk8onganit: nein peyaaunukqutch ut wunnogkussit onatuh nippeit, kah ogqunneungquodtich pummeit ut wuskonut.
109.19 Tatupontaj wuthogk8onganit neagqut: kah upputtugquobis ne padtukquobussit nagwutteaeu.
109.20 Yeu wutonkquatunkanehettich nummatwomog wutch Jehovahut: kah neg machenóncheg ayeuuhkone nuketeahogkou[]noh.
109.21 Qut usseansheh woi Jehovah Manit, newutche k8wesuonk: newutche kummonanteaonk wunnegin: pohquohwusseh.
109.22 Newutche nummatchek kah nukquenahik, kah nuttah n8chumwetahwau nuttinnomhogkat.
109.23 Nutamaim onatuh onkohohteau aumaitcheh: nuppâpamunkônit onatuh quaquequéshont.
109.24 Nukkuttukquog n8chumwesuog nashpe matmeetsein: kah n8weyaus wannehteau wunnogk8onk.
109.25 Nag nukkekomukuppanneg: moneaihettit, nunnukkukquosháog.
109.26 Naninnumah woi Jehovah num-Manitt8m, unn8wadchaneh neaunag kummonaneteaonk.
109.27 Onk woh nag wahteauog yeu kenutcheg: ken Jehovah kutussenap.
109.28 Matchenánitteahettich, qut ken wunnanumiteash: nag neepaahettit akodjhettich, qut kittinneum muskouantaj.
109.29 Nummatwomog hogquehettich akodchuonk: kah hogquehettich nehenwonche wunnanwayeuongan8 onatuh hogk8onganit.
109.30 Nummishuwaussum Jehovah ut nutt8nut: nux n8wawussum ut kenugku monacheg.
109.31 Newutche pish neepau wuttinohkôunit matcheku: 8wadchanonat wutch neh waussumónutche ukketeahogkôunoh.
110.0 {Ukketoohomaonk} David.
110.1 Manit unnau num-Manitt8moh, apsh nuttinohkounit, nô pajeh nutayéuonaonk kummatwomog, kuttappannehtuonk.
110.2 Jéhovah pish an8nau kummenuhkesue pogkomunk wutch Sion: nanaunh ut nôeu kummatwomut.
110.3 Kummissinninnumog pish wuttinanatamunneáu, ne kesukok menuhkesean, ut 8neetuongane wunneetupanatam8onganit wutch nompoae oontomukout kutahto k8skenue neechipog.
110.4 Jehovah chadchekeyeuop, kah matta pish aiuskoianatam8, ken sephausuen micheme, netatup 8nohtoonk Melchizedék.
110.5 Manit ut kuttinnohkounit pish pannuppetahwhau kétass8timwoh musquantog.
110.6 Noh pish wussittum ut kenugke penuwohteaut, pish m8chekeheau nupp8emuhhogkuh: pish n8chumwehtham[.] uppuhkuk88ash monatash wutohtimoneash.
110.7 Pish wuttattam ut sepuemesut ut mayut: newajeh pish tohshinúk uppuhkuk.
111.1 Waeenomok Jéhovah: nowoweenom Jehovah nashpe mamusse nuttahhut, ummukkinneonganit sampwesitcheg, kah ut moeonganit.
111.2 Wutanakáusuongash Jehovah missiyeuash: wunnatinnehamunaoash neg wame weekontogig.
111.3 Wutanakausuonk quttianatamun kah sohsum8m8: kah wussampweusseonk michemohteau.
111.4 Ummonchanatamwu anakausuongash mehquontamwáhuwau: Jehovah kitteamonteanitteau kah numwohtau kitteamonteanitteaonk.
111.5 Assamau neh quoshhukqutcheh: nagwutteaeu mehquantam 8n8waonk.
111.6 Nahtináu ummissinniñumoh ummenuhkanakausuongash, onk woh wuttinnumauoh wutahtauongan8 penuwohteaog.
111.7 Wunnutchegane anakausuongash, wunnomwayeuonk kah wussittum8onk: wame wuttinn8waongash wunnamuhkuteyeu8ash.
111.8 Menuhkohtaash micheme kah micheme: wunnomwayeue kah sampweusseae kesteauunash.
111.9 Ann8nau mánoúwhuttuonguh en ummissinninnumut, noh kinn8nau 8n8wáonguh micheme: wunneétupanatamwu, kah quttianatamwu 8wesuonk.
111.10 Qushauonk Jehovah neit kutchishin waantamoonk: wunne wahwahtamwog neg ne asecheg: waeenomaonk michemohteau.
112.1 Waeenom8k Jehovah. wunnanumau wosketomp noh quoshont Jehovah, mishe tapinneog wuttinn8waongash.
112.2 Wuskannemunnéoh pish matikkenwoh ut ohkit: uppométuonkan8 sampwesitcheg pish 8nanum8og.
112.3 Ahtoonk kah weenaieetuonk pish ohteau weekit, kah wussampweusseonk michemohteau.
112.4 Sampwesecheg waabetunkquog wequai, wutch pohkenaouut: noh womoausu, numwohteau kitteamonteanitteaonk, kah sampweussu.
112.5 Wunneetou wunnenehuau, kah namohkaaihhuau: wunnohtau wuttinniyeuongash nashpe waantam8onk.
112.6 Wunnámuhkut matta pish ontashau micheme: sampweussecheg micheme, pish waanumaog.
112.7 Matta quehtam8 mataunchem8kaongash wuttah menuhketeauun pabahtanumont Jehovah$noh.
112.8 Wuttah menehkteteauun matta pish wabesu: nô pajeh wunnaumunat ukkodtantam8onk en ummatwomut.
112.9 Wunnenehhuop, aninnumauup matchekuoh, wussampweusseonk michemohteau wutáskonoh pish tahshinouh nashpe quttianittuonk.
112.10 Matchetowog wunnaumunneau, kah neauanatamwog, nunnukkutt8ham, kah mohtupaeu, ukkodtantam8onk matchetou pish awakompanaum8.
113.1 Waeenom8k Jehóvah: waeenom8k woi kenaau wuttinneumoh Jehovah, waéenotum8k 8wesuonk Jehovah.
113.2 Wunnantamunach 8wesuonk Jehovah, yeu wutch onk yean micheme.
113.3 Wajeh pashpishont nôpajeh waiont 8wesuonk Jehovah woh waeenotumun.
113.4 Jehovah ánuunkquapputam wame wutohtimóneash, kah wussohsumóonk onkouwe kesukquéhtu.
113.5 Howan agqunneongqussit Jehovah kum-Manitt8munnonut, noh quanunkquappit.
113.6 Noh ohhohpáheont wuhhogkuh naumunat nish kesukqut kah ohkeit.
113.7 Omohkinau matchékuoh wutch puppissiyeuut, kah tohshinau quenáhukqunnutcheh wutch annohkéit.
113.8 Onk woh weetappeheuh sontimátu, wussontimaúm8oh ummissinninnumoh.
113.9 Mittamwossis mehchéit wutáyimauoh nánauunnumun weetu; kah muskouantamwu okásuoh mukkiésog: waeenom8k Jehovah.
114.1 Israel sohhomwúhhettit wutch Egypt, week Jakob wutch missinninnúut pen8wont8ácheg.
114.2 Judahhoh wussanctuariumhoh: Israeloh wunnánumóonk.
114.3 Kehtoh nag, onk wussemop, Jordon quihchiphouóm8p.
114.4 Wadchuash quéhqueshóbash onatuh wushkoshimwemésit, kah wadchuwémesash ogqueneungqutash lambsut.
114.5 Toh kuttinnai, woi ken kehtoh waj wussemwean: ken Jordan quahchippúhh8w[á]án?
114.6 Kenaau wadchúog quehqueshaóg onatuh wuskoshimwemésit: kenaau wadchuwemesog onatuh lambsut?
114.7 Nunnukshash ken ohke ut anaquabit God, ut anaquabit um-Manitt8moh Jakob.
114.8 Noh qunnuppenum qussuk ohtóbohtáe nippe, sogguhtonkanompusk ut tohkekommu8.
115.1 Matta neenaan, woi Jehovah, matta neenaan aninnumaiinnean waeenomóonk; qut k8wesuonk sohsum8ontamunach, newutche kummonaneteaonk kah k8nomwâyeuonk.
115.2 Tohwutch woh pénuwot unn8wadt, yeuyeu uttiyeu um-Manitt8m8oh?
115.3 Qut kum-Manitt8mun ut kesukquehtu: mahche usseu nish noh kodt[a]ntamun.
115.4 Wuttinnukontunkanu Manitt8m8oh silvertù8woh kah goldeú8woh: wutanakausuongan8 wunnutchegan88ash wosketompaog.
115.5 Nag wutt8núog, qut matta ket8hkau8og wuskesuk8og, qut matta naum8og.
115.6 Nag wehtauog8og, qut matta n8tam8og, wutchanuog, qut matta munnóntatteaoúog.
115.7 Wunnutcheganúog, qut matta mussúnnum8og: wusseetuog, qut mat pomushauóog assa mat ket8hkauóog ut ukquttunkanouwóut.
115.8 Neg kezheoncheg wutógqunneunkqussinneáoh: kah nish noh pasuk noh nah pabahtanumont.
115.9 Woi ken Israel pabahtanum Jehovah: noh wutannohsueneum8oh kah wutogqunnegan8oh.
115.10 Woi week Aaron pabahtánum Jehovah, noh wutannohsuenúm8oh kah wutogqunnégan8oh.
115.11 Kenaau quashógish Jehovah, pabahtanumok Jehovah: kah nnah wutannohsuenúm8oh, kah wutogqunnégan8oh.
115.12 Jehovah kummomehquánumugqun, k8nanumugqun, wunnánittam weekuwóash Israel: wunnanittam week Aaron.
115.13 Nah wunnánumou quoshánutcheh Jehovah: mátekénutche kah papéississinitcheh.
115.14 Jehovah pish náno kumishhukou kah náno: kenaau kah keneechânuwóog.
115.15 Kenaau k8na[n]umugkou Jehovah, noh ayikup kesuk kah muttaok.
115.16 Kesuk nux kesukquash wuttaihe Jehovah: qut ohket wuttinnunnumaun wunnaumonauh wosketompaog.
115.17 Nupp8og matta waeenomau8og Jehovah; asa mat neg wómussitcheg in chequnapinneat.
115.18 Qut neenawun n8wáwussumomun Jehovah yeu wutche, onk yean micheme waeenom8k Jehovah.
116.1 NOOwomon Jehovah, newutche n8tamup n8wadtauatonkqussuépeantam8ongash.
116.2 Newutche nutach8sittuongúp, newajeh weequetumauog tohsohke pomantam.
116.3 Onkquommom8e nupp8onk n8wéenuhkunk, chepiohkomukque onkapunnaongash nuttohqunukqunash, nummiskom wuttamehpunnáonk kah onkquommom8onk
116.4 Néit n8weehquetumun 8wesuonk Jehovah: woi Jehovah kenanampassumush pohquawhus nukketeahogkou.
116.5 Kitteamonteanitteau Jehovah, kah sampweussu nux, kum-Manitt8mun monaneteau.
116.6 Jehovah wadchanau pasukqunnú8uk wuttah, nuttaiukquonkhetteap, onk nuttannumungup.
116.7 Qushkish en kutanwossinn8onganit woi nukketeahogkou: newutche Jehovah nummishonkquatonkup.
116.8 Newutch kuppohquohwhun nukketeahogkou wutch nuppunnat, nuskesukquash wutch mussuppegwunehtu, kah nusseetash wutch n8nequssununnát.
116.9 Pish nuppompomusham anaquabit Jehovah: ohkeit adt pomantamuk.
116.10 N8namptamup, newajeh kutt8wóp, nummishe onkuppunap.
116.11 M8m8skupunnaon nussip, wame wosketompaog papann8waog.
116.12 Chaguas woh anummauog Jehovah, wutch wame n8nenéhuk8ongash?
116.13 Pish nemunnum wadchanittue wuttattamwaitch, kah n8weehquetum 8wesuonk Jehovah.
116.14 Nutôadtuhkau Jehovah nukquashaumaongash, yeuyeu anaquabenit wame ummissinninnumoh.
116.15 Wunnupp8ongan8 8neetupanatam8moh mishôadtu ut anaquabit Jehovah.
116.16 Woi Lord, neen wummamuhkut kittinneum. neen kittinneum, wunnaumonuh mittamwossisse kittinneum, kutompinnum nukkinnepissuongash.
116.17 Kittinnummaush tabuttantamwae sephausuongash, onk n8weequetum 8wesuonk Jehovah.
116.18 Nutôadtuhkau Jehovah nukquoshaumaongash, yeuyeu anaquabenit wame ummissinninnumoh.
116.19 Chippinneutunkanit weekit Jehovah: ut nóeu ken woi Jerusalem. waeenom8k Jehovah.
117.1 WAeenom8k, Jehovah wame kenaau wutohtimoneunk: waenom8k kenaau wame missinninnuog.
117.2 Newutche ummonáneteae womoausuonk missi en kuhhogkan[ó]nut, kah wunnomwaeonk Jehovah michemohteau, Waeenom8k Jehovah.
118.1 WOi tabattantamok Jehovah newutche wunneetou, newutche ummonaneteaonk michemohteau.
118.2 Israel yeuyeu n8waj ummonaneteaonk michemohteau.
118.3 Week Aaron yeuyeu n8waj, ummonaneteaonk michemohteau.
118.4 Neg quoshoncheg Jehovah yeuyeu n8wahettich ummonaneteaonk michemohteau
118.5 N8weehquetumaomp Jehovah wadtamehpuuáon, Jehovah namp8hamungkup, kah nupponuk pabahchayeuonganit.
118.6 Jehovah neech8h, matta n8wabesu toh woh anhit wosketomp?
118.7 Jehovah nunnontamunk weeche neg weech8humukqueaneg; newajeh pish naum nukkodtantamoonk, ut neg sekenaitcheg.
118.8 Ayn wunnegik pabahtanumon Jehovah onk pabahtanumonat wosketomp.
118.9 Ayn wunnegik pabahtanumon Jehovah, onk pabahtanumonat sontimóog.
118.10 Wame wutahtimóneash nukquinnuppuhkongquog, qut ut 8wesuonganit Jehovah, nag nuppaguanoog.
118.11 Nag n8wéenuhkongquog, nux, n8weenuhkongquog, qut ut 8weesuonganit Jehovah nag nuppaguanoog.
118.12 Nag nukquinnuppuhkongquog onatuh aohkéaum8ussit: nag óntahwhóog onatuh n8n8hsipashqunnaumuk kóussog, newutche ut 8wesuonganit Jehovah nag nuppaguanoog.
118.13 Kukkussónkkomeh woh nuttin penshonát: qut Jehovah nuttannumungkup.
118.14 Jehovah nummenuhkesuonk kah nukkutt8homwaonk, kah noh n8wadchanitteaonganun.
118.15 Wâdtauatonkqussue muskouanatam8onk, kah wadchanittúonk, ut weekit sampwéseaen, wuttinnohkou Jehováh ut menuhkeusseu.
118.16 Wuttinnohkou Jehovah spunnumun: wuttinnohkou Jehovah menuhkeussém8.
118.17 Matta pish nunnupp8, qut pish nuppomantam, kah pish n8wahteauwahuwam wutanakausuongash Jehovah.
118.18 Jehovah nummishe nâsámakouhuk, qut matta magou nuhhog en nuppunnat.
118.19 Wôhshinnumah sampweusseongane squoantamash onk pish nuppetutteaontamun kah n8woweenom Jehovah.
118.20 K8waeenomsh, newutche ken8tah, kah ken n8wadchanitteaonganun.
118.21 K8waeenomsh, newutche ken8tah, kah ken n8wadchanitteauonganun.
118.22 Qussuk weeketeaenuog mat tapeneaumohetteg, ne adnahshik negonahtag qussuk.
118.23 Yeu wutusseonk Jéhovah, kah monchanatamweyeu8 ut nuskesukqunnonut.
118.24 Yeu kesukod Jehovah kesteunkup, n8wekontam8ontamunnan kah nummuskouanatam8ontamunnan.
118.25 Yeuyéu wadchaneh k8wehquetumoush woi Jehovah, woi Jehovah k8weehquétumoush, aninnumah n8nesenat.
118.26 Wunnanumau noh paont, 8wesuonganit Jehovah; k8nanumunumunnonup wutch weekit Jehovah.
118.27 Jéhováh noh Manit, kuhk8tomungqueog wequai, tohkuppunau8k sephausuonk ut wutaskonit Altar.
118.28 Ken num-Manitt8m, k8waeenomsh, num-Manitt8m, kuttahshinish.
118.29 Woi tabuttantamok Jehovah, newutche wuñeetou, newutche ummonaneteaonk michemohteau.
119.1 WUnnaánumog pannuppe pahkositcheg ut mayut, neg pomshacheg wuttinnaumatuonganit Jehovah.
119.2 Wunnanumoóg nag nanaáitunkig 8wauwaongash: kah néh natinneohukqutche nashpe mamusse wuttah.
119.3 Nag wonk matta matcheseog: auog ummayut.
119.4 Kutussumunnonup, nánaaihteau8k nuttinnaumatuongash menuhkeu.
119.5 Woi nummayash sampwuhteaumuk, nanawehteáuunat kukkuhk8waongash.
119.6 Neit pish matta nutakodchu, quttiántamon wame kuttinn8waongash.
119.7 K8wáeenomsh nahpe sampwutteaheáonk: mahche netuhtaon kussampwewussittum8ongash.
119.8 Nen nanaáihteoh kukkuhk8waongash: ahque papaquannu ohquanumeh.
119.9 Uttoh woh wuttin wusken pahketeauun ummayash: nashpe nunnukqussit neaunag kukkutt8onk.
119.10 Nashpe mamusse nuttah kenatinne[a]whush: ahue wáónittei wutche kuttinn8waonganit.
119.11 Kuttinn8waonk nutadtahtauun ut nuttahut, onk woh matta kummatchenehenno.
119.12 K8nanumit ken Jehovah: kuhk8tumah kukkuhk8waongásh.
119.13 Nashpe mussisset8nash n8wahteauwahuwam wame kutt8ne wussittum8ongásh.
119.14 N8weekontamup ut k8wauwaongáne mayut, neaudtashik wame weenaieetuongash.
119.15 Nunnatwoantam ut kuttinn8waonganit, kah nanaomputtam kummayash,
119.16 Nuttapeneamwah nuhhog kukkuhk8waonganit mátta n8wananâtam8 kuttinn8waonk.
119.17 Mishonkquatau kittinninneum, onk woh nuppomantam kah woh nanaaihteoh kuttinn8waonk.
119.18 Wohshinish nuskesukquash onk woh nunnaum monchánátam8wongash ut kuttinnaumatuonganit.
119.19 Nuppen8wóhteau yeu ohket, ahque adtohtah kuttinn8waongashh.
119.20 Nukketeahogkou pokshau nontweontamon k8sittum8ongash nagwutteaeu.
119.21 Kutauskomomp pittuanumutcheg matchenanumutcheg, né pañeoncheg wutch kuttinn8waonganit.
119.22 Ontohtah kekont8wonk kah jishanittuonk newutche nanaaihteoh k8wauwaongash.
119.23 Sontimoog wonk appuog, kah nutayeuuhkonittue weadtimukquog qut kuttinneum natwontamup kukkuhk8waongash.
119.24 K8wauwaongash wonk nûttapeneaum8ungash, kah neg kahtimitcheg.
119.25 Nuhketeahogkou pissógquomou papissiyeúut: quaquakqheh neaúnag kuttinn8waonk.
119.26 N8wateauwáhuwop nummayaassh, kah ken8taip: kuhk8tomah kukkuhk8waongash.
119.27 Wahtamwaheh kittinn8waongane mayash, onk pish n8weogquttum kumonchanatamwe anaksausuongash.
119.28 Nukketeahogkou mohtuppáeu nashpe neuantam8onk: menehkheh neaunag kuttinn8waonk.
119.29 Pannep8uneh wutch pann8wae mayut, kah aninnumah nanouwe kittinnaumatuonk.
119.30 Nuppepénum wunnomwayeue may: k8sittam8ongash nupponamunash anaquabeh.
119.31 Nummenhuhkinnum k8wauwaongash: woi Jehovah akodjheh.
119.32 Nummittumasham kuttinn8waongane may: mishshehtauan nuttah.
119.33 Kuhk8tumah, woi Jehovah, kukkuhk8waongane may, onk pish nánawehteauunash na ut wohkukquoshik.
119.34 Aninnumah wohwohtamoonk neit nunnanaih kittinnaumatuonk: nux, nosweetamun nashpe mamusse nuttah.
119.35 Ayeuweh nuttônat kuttinn8waongane may: newutche nish nuttapeneaumunash.
119.36 Nuttah uss8utaush k8wauwaonganit onk matta en i[á]hchewontamunát.
119.37 Qunnuppunush nuskesukquash wutche naumunat tahn8cheyeu8uk: kah quaquakqheh en kummayut.
119.38 Menehketeau kuttinn8waonk kittinninneum: noh quoshhukquean.
119.39 Quinnuppenumah nukkekomitteaonk ne quohtam, newutche k8sittum8wongash wu[n]negenash.
119.40 Kusseh, nummishshe kodtantam kuttinn8waongash; quaquakqheh ut k8nomwausseonganit.
119.41 Kummonaneteaongash wonk peyauunukquttei, woi Jehovah, k8wadchanuwaonk neaunag kukkutt8wonk.
119.42 Neit toh woh nuttinne namp8hamau kehkómit howan: newutche nuppâbahtantam kuttinn8waonk.
119.43 Kah ahque papaquanne amaunsh wunnamuhkutee kutt8onk wutch nutt8nut; newutche nutannous ut k8sittam8onganit.
119.44 Nemehkuh pish nanawaheoh kittinnaumatuonk yeauyatcheh, micheme kah micheme.
119.45 Kah pish nanouwe pomusham: newutche nunnátinneahham kukkuhk8tomuhteaongash.
119.46 Kah nuttinn8wam k8wauwaongash anaquabhettit ketahs8tamwog, kah matta pish nutakodchuh.
119.47 Kah n8wekontamwah nuhhog ut kuttin8waonganit nish womantamónish.
119.48 Kah wonk nunnetchegash nuttashinum ken kuttinn8waonganit nish womantamónish: kah nunnatwontam kukkuhk8waongash.
119.49 Mehquontash kuttinn8waonk ut kittinneumut, uttiyeu annóoshikqueáp.
119.50 Yeu n8niyeuonk ut nutonkapunnaonganit newutche kuttinn8waonk nukquaquakqhúk.
119.51 Pittuanum8og m8cheke nutahánehtunkquog: qut onch askq nunnukonoh kittinnaumatuonk.
119.52 Nummehquoantam nukkône k8sittam8ongash, woi Jehovah, káh n8weekontamwah nuhhog.
119.53 Nunnukshaonk nunohkukonk, newutche matchetowog ohquânumaog kittinnaumatuonguh.
119.54 Kukkuhk8waongash n8ket8hommaonganinneash ut weetuomut adt penuwohteaeomp.
119.55 Nummehquoantamup k8wesuonk woi Jehovah nukkonaeu, onk nunnanaweh kuttinnaumatuonk.
119.56 Yeu nuttinahtauun newutche nanaéhteap kukkuhk8tomuhteaongash.
119.57 Ken nutáhtauonk woi Jehovah, nussip, woh n[á]nauwehtauun kuttinn8waonk.
119.58 Nanómpassum k8womoausue nussuonk, nashpe mamusse nuttah, monanumeh neaunag kuttinn8waonk.
119.59 Nunnatwontamup nummayassh, onk nukquinnuppinnumup nusseetash en k8wauwaonganit.
119.60 Nukkinnuppeusséip matta nuppitchinwoeh nanauwéhteauunat kuttinu8waongash.
119.61 Wutchippiyeuongan8 matcheetowog nummukk8kinnukquog: qut matta n8wanánumoh kittinnaumatuonk.
119.62 Nôuttipukok nutomohkem woh kuttabuttantamoush, newutche sampwe k8sittam8wongash:
119.63 N8weéchaiyeumóog neg wame quoshhúkk8aneg: onk neg nanawéhtunkeg kukkuhk8tomuhteaongash.
119.64 Ohke woi Jehovah numwohteau kummonáneteaonk, kuhk8tomah kukkuhk8waongash.
119.65 K8nenéhheump kittinneum, woi Jehovah, neaunag kuttinn8waonk.
119.66 Kuhk8tomah wunnegen wussittumóouk, kah wahteauonk; newutche n8namptamup kuttinn8waongash.
119.67 Asquam onkapunnaan n8wauwónip: qut yeuyeu nanauwéhteóh kuttinn8waonk.
119.68 Ken k8netum, kah k8nésem: kuhk8tomah kukkuhk8waongash.
119.69 Pehtuanumóog nutayeuuhkone ayimunkquog pann8wáonk; qut nanauwéhteuh kukkuhk8tomuhteaongash nashpe mamusse nuttah.
119.70 Wuttahh8woash wunnogk8m8ash onatuh pumméit; qut nuttapeneau kittinnaumatuonk.
119.71 N8nehkongqun n8tamehpunaonk onk woh nunnetuhtóh kukkuhk8waongash.
119.72 Kutt8ne naumatuonk ne nutánue wunnenehikqun onk muttañonganogkodtash gold kah silver.
119.73 Kenutchegash nukkezhukqunapash kah nukkuhkenaihikqunapash: aninnumok wahwáhtam8onk, onk woh nunnehtântoh kuttinn8waongash.
119.74 Neg quoshhúkouanneg, pish weekontamwog nógquean: newutche nutannoóntam kuttinn8waonk.
119.75 N8wahteoh, woi Jehovah, k8sittam8wongash sampwâouash: kah kutonkapúnausup wutch wunnamuhkut k8womoausuonk.
119.76 K8weehquetumoush, kummonaneteáe womoausuonk taphúkquttei, neaunag kuttinn8waonk ut kuttinneum ut.
119.77 Kuttumungke kummonaneteaonk peyaaûnukquttei onk woh nukkete[à]m: newutche kittinnaumatuonk nuttapeneam.
119.78 Pittuánum8og akodchehettich, newutche tahn8che nummusquanatamwe matchenetunkquog, qut pish nunnatwontam kukkuhk8tomuhteaongash.
119.79 Yeug quashk8unneg, quinnuppéhettich en nuhhogkat kah neg wahtunkeg k8wauwaongash.
119.80 Mussaj nuttah ut kukkúhk8waonganit: onk woh mat nutákodchúh.
119.81 Nukketeahogkou sauwunnum wutch k8wadchanuwaonk, qut nutannowóntam kuttinnowaonk.
119.82 Nukesukquash sauwunnum8m8ash wutche kuttinn8waonk an8wáon, aquompak kuttápheh.
119.83 Newutche nutogqunneunkqus nônohtag wisk ut pukuttaut: onch matta n8wanantam8h kukkuhk8waongash.
119.84 Tohshinash ukkesukkodtumash kittinneum? aquompak kittinhéog k8sittum8onk neg woskhúkqueaneg?
119.85 Pittuanum8og wônteaog wutche neen: neg matta ánussegig neánussit kittinnaumatuonk.
119.86 Wame kuttinn8waongash paubuhtanumukquodtash: tohnunn8che woskehukquog, aninnumah.
119.87 Nahen nummohtupánukquog yeu ut ohkeit: qut matta nutahquoantam8h kukkuhk8tomuhteaongash.
119.88 Quahquáhqkheh neaunag kukkitteamonteanitteae k8womoausuonk, nemehkuh woh nanauwehteóh k8auwaongash ut kutt8nut.
119.89 Micheme, woi Jehovah, kuttinn8waonk menuhkoh[t]eau ut kesukqut.
119.90 Kussampwenéhuwaonk en pometuonganit onk yean pometuonganit: kummenuhkeéhteau ohke, onk ahteau.
119.91 Nash nagwutteohtaash yeu pajeh neaunag kukkuhk8waongash: newutche wame kittinneumog.
119.92 Matta tapeneauwôógus kittinnaumatuonk: woh nutauwakompáneaup ut nutonkquommom8nganit.
119.93 Matta pish n8wananatam8h kukkuhk8tomuhteaongash: newutche nish nashpe kukquogquahqhenneapash.
119.94 Neen kuttaihe, wadchaneh; newutche nunnatinneáham kukkuhk8tomuhteaongash.
119.95 Matchetowog nutaskwhonuk nunnushhukqunnaóut, qut nunnatwontam k8wauwaongash.
119.96 Nunnanaúmup adt wohkukquoshik wame pannuppe wanegik, qut kuttinn8waonk mishsheski.
119.97 Woi numm8cheke womontam kenaumatuonk, ne nummissantam8wonk quinni kesuk.
119.98 Kumm8cheke waantamwahhe onk neg nummatwomog nashpe kuttinn8waongash: newutche nagwutteae n8weetomukqunash.
119.99 Numm8cheke wohwohtám onk neg wame kohk8tomaiitcheg: newutche k8wauwaongash nummissantam8wongash.
119.100 Numm8cheke wohtam o[n]k neg kutchiog: newutche nanawehteoh kukkuhk8tomuhteaongash.
119.101 Nukqushkinnum nusseetash wutch nishnoh matchee may: onk woh nanawehteoh kuttinn8waonk.
119.102 Matta nutam8h wutch k8sittam8onganit: newutche ken kukkuhk8tomah.
119.103 Uttoh nukkukque weekonash kuttinn8waongash wutch nukqutchtamunat, m8cheke weekonash onk ne hony ut nutt8nit.
119.104 Nashpe [u]kuhk8tomuhteaongash n8wohwotam: newajeh nussekeneam nish noh pann8wae may.
119.105 Kuttin8waonk wequananteg ut nusseetut kah wequai ut nummayut.
119.106 Nutchadchekeyeuwap, kah pish nutusseh, onk woh nánawehteoh kussampwe wussittum8wongash.
119.107 Numm8cheke onkupunam quaquakqhe, woi Jehovah, neaunag kuttinn8waonk.
119.108 K8wequetumoush tapeneash nanouwe nummag8ongash wutch nutt8nut, woi Jehovah, kah kuhk8tomah k8sittum8waongash.
119.109 Nukketeahogkou nagwutteapu ut nunnutcheganit: onch matta n8wannanumoh kuttinnaumatuonk.
119.110 Matchetowog nupponamunkquog appehhanoh, qut matta nuppanneoh wutch kukkuhk8tamwehteaonganit.
119.111 Nunneemunnum k8wauwaongash onatuh nutaht8onganit micheme: newutche nih n8weekontamwahukqunash ut nuttahut.
119.112 Nutahchuwunnum nuttah ussen kukkuhk8waongash nagwutteaeu naut wohkukquoshik.
119.113 Nussekeneam tahn8che unnantamowongash, qut kuttinnaumatuonk n8womantam.
119.114 Ken nutassampamukquodt8m, kah nutogqunneg; nutannowontam kuttinnowaonk.
119.115 Amaeihtaek kenaau matcheseogish: newutche neen nunnanaweehteoh wuttinn8waongash num-Manitt8m.
119.116 Unnemenuhkinneh neaunag kuttinn8waonk, onk woh nuppomantam: kah ahque akodchitti wutch nuttannoosuonk.
119.117 Pabahtinéh onk woh n8wadchanit: onk nagwutteaeu n8t8anatam kukkuhk8waongash.
119.118 Kutahtashkuhkauomp nag wame panneaoncheg wutch kukkuhk8aonganit: newutche wutas8kekodteam8wonkan8 pann8wayeuonk.
119.119 Kutamaun wame matchetowog apitcheg ohkeit onatuh nishkeneunkquok: newaje womontam k8wauwáongash.
119.120 N8weyaus nunnukshau wutche kukqushin8wonk: kah n8wabissuwontam k8sittam8wongash.
119.121 Nummahche ussem 8sittum8wonk kah sampweusseuonk: ahque poneh nummatchenehitteanat.
119.122 Pabachteau kittinneum wutch wanegik: ahque pittuanum8og matchenehettich.
119.123 Nuskesukquash sauunum8m8 wutche k8wadchan8waonk: kah wutche kussampweusseongane kuttinn8waonk.
119.124 Enneh kittinneum neaunag kummonaneteaonk kah kuhk8tomah kukkuhk8waongash.
119.125 Nen kittinneum, aninnumah wawohtamowonk: onk woh n8wahteoh k8wauwaongash.
119.126 Utt8cheyeu8 woh neadt anakausean woi Jehovah: newutche tahn8cheteaog kittinnaumatuonk.
119.127 Newajeh ánue womantam kuttinn8waonganash onk ne gold, nux, anue onk ne wunnegik gold.
119.128 Newajeh n8t8wontam wame kuttiñ8waongash papaume wame teanteaquashinash sampwayeúut: kah nussekeneam nishnoh pannowáe may.
119.129 K8wauwaongash monchanatamoyeu8ash: newajeh nukketeahogkou nanawehteunk nashog.
119.130 Petutteau n8ug kuttinn8waongash wohsum8m8ash: aninnumauau wahtam8wonk as8tuoh.
119.131 N8wohshinnumup nutt8n kah nummehmehshanómup: newutche m8cheke nutahchewontamup kuttinn8waongash.
119.132 Monneah, kah monanumeh: neáhennehheadt yeug womontogig k8wesuonk.
119.133 OOnahtaash nutóntanehtuongash kuttinn8waonganit: kah ahqueh matcheseonk nanawunitch.
119.134 Pohquawhunch wutch 8woskhuaonganit wosketomp, nemehkuh pish nanawehtaun kukkuhk8tomuhteaongash.
119.135 Kuskesuk wohsumwahtoush ut kittinneumut: kah kuhk8tumah kukkuhk8waongash.
119.136 Sepúpog wuttitchuwan nukesukqut: newutche nag matta nanawehheauóoh kittinnaumatuonk.
119.137 Kussampweussem, woi Jehovah, kah sampwiyeuash k8sittum8ongash.
119.138 K8wauwaongash nish kussinneápash sampwáyeuash: kah ahche pabuhtanumukquodtash.
119.139 Nus[-]zealum nummóhtupanukqun: newutche nummatwomog wananatamwog kuttinn8waongash.
119.140 Kuttinn8wáonk m8cheke pohki: newajeh kittinneum womóntog.
119.141 Nen nuppeissis, kah nutjishanumit: onch matta n8wananittamm8 kukkuhk8tomúhteaongash.
119.142 Kussampweusseonk micheme sampweusseonganú8: kah kittinnaumatuonk wunnamu[h]kuteyeú8.
119.143 Wuttammepunáonk kah wohwohkukquiánum8onk nukkógkaanunuk: ônch kuttinn8waongash nuttapeneaumunash.
119.144 K8wauwaongane nussampweusseonk michemohteau, aninnumah wahwahtamóonk onk woh nuppomantam.
119.145 Nummau nashpe mamusse nuttah: n8tah woi Jehovah, nanawéhteuh kukkuhk8waongash.
119.146 Kummaúunnitteanup, wadchaneh, onk woh nunnanauwéhteuh k8wauwaongash.
119.147 Asquam mohtompann8g nummaup: nutann8wontam kuttinn8waonk.
119.148 Negonne nuskesukquash woshweem8 onk neg askuhwh[ó]sitcheg: onk woh nunnatwontam kuttinn8waonk.
119.149 N8tash n8wadtauatongqussuonk neaunag kukkitteamonteanitteáe womoausúonk, woi Jehovah, quhquahkqhe neaunag k8sittum8wonk.
119.150 Nag asuhkogig woskehuwaonk nuppas8sukkongquog: nò[ú]ssukomwog kittinnaumatuonk.
119.151 Kuppaswop woi Jehovah: kah wame kuttinn8waongash wunnamuhkuteyeu8ash.
119.152 Papaume k8wauwaongash, nôadt n8wahteaueap, kummenuhkehteanapash micheme.
119.153 Natwontash nutonkapunáonk, kah pohquahwusseh: newutche matta n8wananumeh kenaumatuonk.
119.154 Ken8tamwansheh, kah pohquahwusseh: quahquahqhe neaunag kuttinn8waonk.
119.155 Wadchanittúonk wunnôussukongqun matchetou: newutche nag matta natinneham8og kukkuhk8waongash.
119.156 Mogkiyeuash kukkitteamonteanitteáe monanitteaongash woi Jehovah: quahquahqhe neaunag k8sittum8ongash.
119.157 M8naog woskhukqueóneg, kah nummatwomog: qut matta nuppanneoh wutch k8wauwaonganit.
119.158 Nunnauomp matchetowog, kah neuanatamup: newutche matta nânaaihteauóog kuttinn8wáonk.
119.159 Natwontash uttoh nuttinne womontamun kukkuhk8tomúhteaongash: quahuahqhe woi Jehovah, neaunag kukkitteamonteanutteáe womoausuonk.
119.160 Kuttinn8waonk wunnamuhkuteyeú8 wutche weske kutchissik: kah nish noh pasuk kussampwe wussittum8ongash michemohtaash.
119.161 Santim8og tahn8che n8woskehukquog: qut nuttah quttianatam kuttinn8wáonk.
119.162 N8weekontam wutche kuttinn8waonk: neane howan maskog mishe woskehteauongash.
119.163 Nussekeneam kah nutjishontam pann8wayeuonk; qut n8womantam kittinnaumatuonk.
119.164 Nesausuk tahshit nompe pasukkesukqut kuttabuttantamoush: newutche kussampwe wussittum8ongash.
119.165 Mishu wunnohteáog neg womantogig kittinnaumatuonk: kah matta pish teaug wuttamhukk8og.
119.166 Jehovah nuttannoontamup k8wadchanuwáonk: kah nummahche ussenash kuttinn8waongash.
119.167 Nukketeahogkou nanawehteaóup k8wauwaongash: kah nash numm8cheke womontamunash.
119.168 Nanawehteauop kukkuhk8tomuhteaongash, kah k8wauwaongash: newutche wame kummayash anaquabeh ohtaash.
119.169 Nummauonk pas8tshaum8utch anaquabean, woi Jehovah: áninnumah wahwahtamóonk néaunag kuttinn8waonk.
119.170 N8weequetum8onk peyaum8utch anaquabean: pohquahwusseh neaúnag kuttinn8wáonk.
119.171 Nussissitt8nash yeum8ash tabuttantam8onk: mahche kuhk8tomauean kukkuhk8waongash.
119.172 Neenan pish yeum8 kuttinn8waonk: newutche wame kittinn8waongash sampwiyeuash.
119.173 Kenutcheg aninnumaiitch: newutche nuppepenam kukkuhk8tomuhteaongash.
119.174 Numm8cheke kodtantam k8wadchanuwaonk, woi Jehovah: kah kittinnaumatuonk nuttapeneau.
119.175 Nukketeahogkou pomantaj onk pish k8waeenomuk: kah k8sittum8wongash aninnumungqutteuh.
119.176 N8auwóin onatuh shepsut waónit, natinneah kittinneum: newutche matta n8wannantam8 kuttinn8waongash.
120.0 {Hohtoesohteae ketoohomawonk}.
120.1 WAdtaméhpunaon nummauunitteaop Jehovah, onk n8tunkup.
120.2 Pohquohwus nukketeahogkou, woi Jehovah, wutch pann8wae mussisset8nut, kah wutch as8kekodteam8e meenannúut.
120.3 Toh pish kittinne aninnumont, asa toh pish kittinhit, woi ken pann8wáe meenan?
120.4 Masugkenuk keénu ukkôúhquodtash, weeche k8wáe mohkóssaash.
120.5 Missi nuttammepunáonk newutche nuttinneapeyon Meshek: onk nuttaiin Kedare weetuomehtu.
120.6 Nukketeahogkou wussépe weetómuh neh sekeneaumunutcheh wunnohteáonk
120.7 Nussim wunnohteagk: qut ket8hkaon kodtantamwog ayeu wuttuonk.
121.0 {Hohtoesohteae ketoohomaonk}.
121.1 Nuttashinum nuskesukquash en wadchuuhkontu ne w8m8uk nuttannumonteáonk.
121.2 Nuttannumonteáonk 8m88 wutch Jehovah, noh ayikup kesuk kah ohke.
121.3 Kusseet matta unnantam8 ontattaun8it: noh nanahukquéan matta woh kogkouequâou.
121.4 Kusseh, noh nanaúnont Israeloh, matta kogkoúequau kah matta kouewu.
121.5 Jehovah kenanaunuk: Jehovah kutonkaóhtom wutch kuttinohkôunit.
121.6 Nuppâuz matta pish kussa[u]ukissuk8h kesukodáeu, asa nanepaôhshad nukkonáeu.
121.7 Jehovah kenanauunuk wutche wame matchitit, wadchanau kukketeahogkôunuh.
121.8 Jehovah nanaaihteau kuppomusháonk, kah kuppeyaonk: yeu wutche onk yean micheme.
122.0 {Hohtoesahteae ketoohomaonk} David.
122.1 NOOweekontamup ashettit, óntuh weekit Jehovah.
122.2 Nusseetunonash pish ohtóash anóme k8squontamut, woi Jerusalem.
122.3 Jersualem unnéhtaun onatuh otanit môsogquéhtag.
122.4 Wuttauadtuongang8 na aum8, wutchippann8ongash Jehovah, 8wauwaongan8wóut Israel: onk woh tabuttantamwog 8wesuonk Jehovah.
122.5 Newutche nâ ohteau wussittum8we appuonganash, appuonganash weekit David.
122.6 Peantamwansh wunnóhteáonk Jerusalem: neg womônukqueáneg wunniyeuog.
122.7 Wunnohteáonk ohtaj kittinnómeneutonganehtu, kah wunniyeuonk kittinnomekomukqut.
122.8 Wutche neematog kah weechiyeumogig: yeuyeu nussim wunnohteáonk appehtunkqush.
122.9 Newutche week Jehovah kum-Manitt8mun, nunnatinneham k8neetuonk.
123.0 {Hohtoesohteae ketoohomaonk}.
123.1 Kuttuspunnumoush nuskesukquash: woi ken apean kesukquehtu.
123.2 Kusseh, wuttinneumunneunk nean kenompatam8hettit wussantimaum8uh wunnutcheg, kah wuttinneumun mittamwussis nean kenompatog wunnutcheg wussonksquomoh: netatup nuskesukqunonnash kenompamágut Jehovah num-Manitt8mun nô pajeh monanumugqunnanonut.
123.3 Monanuminnean, woi Jehovah, monanuminnean: newutche ahche numwaméechimimun nutohquánumugk8onganun.
123.4 Nukketeahogkôunnun ahche numwameechumeu ummamán8wantam8ongan8 saságeneogig: kah wutóhquánum8ongan8 pahchuanumwutcheg.
124.0 {Hohtoesohtae ukketoohomaonk} David.
124.1 Matta Jehovah nunn8gis wutche kuhhogkanonit, yeuyeu Israel woh n8wau.
124.2 Matta Jehovah nunn8gis wutche kuhhogkanonit, wosketompaog waabehtunkqueog.
124.3 Neit woh nag kummisseusquónukqunnonuppanneg, ummusquantam8ongan8 ayeuuhkonittue nashqunag wutche kenaan.
124.4 Neit woh nippeash kenuhkekongqunnan, kussehtanup nukketeahogkôunnuñonoh nukkuhkau[ó]p.
124.5 Neit pittuanumwe nuppeash nukkuhkauop nukketeahogkounoh.
124.6 Wunnanumunaj Jehovah matta mag8unat kuhhogkanonuh meetsuongan8 ut weepittuwout.
124.7 Nukketeahogkounnun pohquohham onatuh psukses wutch ukquomphonganit noh adchont: ohpe pokshau, onk nuppohquohhamumun.
124.8 Kutanninumonteaonganun ohteau 8wesuonganit Jehovah, noh ayigkup kesuk kah ohke.
125.0 {Hohtoesohteae ketoohomaonk}.
125.1 Neg Pabahtanumoncheg Jehovah[,] ogqunneunkqussuog wadchuut Sion, ne matta woh ontuhtano, micheme ohteau.
125.2 Onatuh wadchuash nish quanupohtagish Jerusalem, neane Jehovah quinnuppekauont ummissinninneumoh: yeu wutche, onk yean micheme.
125.3 Newutche uppogkomunkan8 matcheetowog matta pish sepohtano wutoht8ongan8wout sampwesecheg: ishkont sampweseaenuog summagunnumwog wunnutchegan8woash en matcheseonganit.
125.4 Wunne énne woi Jehovah, neg waneetukeg: kah nag sampwesitcheg ut wuttahh8wout.
125.5 Qut neg áoncheg 8wôóngke may8wout Jehovah pish nah 8weechuwunuh matcheseaenutu: qut wunnahteáonk pish ohteau Israelut.
126.0 {Hohtôesohteae ketoohomaonk}.
126.1 JEhovah, quashkunont ummissinomuh Sion; nutohgqunneunkqussimunnonup neg anukquonkeg.
126.2 Neit nutt8nonut numwohta ahanuonk, kah neenanuunnonut ket8homaonk: neit nag n8waog k8wutche penuwohteaog, Jehovah ummishanakausuwehtaoh nahog.
126.3 Jehovah kummishanakausuwehtunkqun: newaj weekontamog.
126.4 Qushkinnean wutch nummissinnaneanonut woi Jehovah onatuh kussitchuwan wutche sowunnaeu.
126.5 Neg ahketeacheg wussippeg8woash, pish kepenumwog weekontamowonk.
126.6 Nnoh sohhog kah mauug nashpeit mahshoadtik wuskannem, wunnamuhkut pish peyau weeche weekontamowonk paudtunk 8sheavsumash.
127.0 {Hotoesohteae ketoohomaonk wutche Solomon}
127.1 IEhovah matta ayim8g weetu, tahn8che an[a]kausuog neg ayikeg: Jehovah mat nanawehtea8g otan askuhwheteáenin tahn8che askuhwhosu.
127.2 Tahn8cheyeu8 kutomohkenau nompoaeu, kah cheke kukkoueneau, meechinat, neuanatam8we petukqunnunk: ne wuttinne unninnumauun neh kaenutcheh womononcheh.
127.3 Kusseh mukkiesog wutahtoonk Jehovah kah wutóontomukae meechumuonk ne wut onkquatauuonk.
127.4 Onatuh kôuhquodtash wunnutcheganit manuhkesit wosketomp, neane keneechanog woskenuean.
127.5 OOnaiyeu woskeetomp not uppetanwonit nomwapenit, matta pish akodchuog, qut pish ken8naog mátwaoh ut squont[ā]ut.
128.0 {Hohtoesohteae ketoohomaonk}
128.1 Nish noh quoshont Jehovah 8nanumau: noh aont ummayut.
128.2 Newutche pish kummeech kenutchegane anakausuonk: k8wuni, kah pish k8nenehukqun.
128.3 Kummittumwus pish ogqunneungqussu mahshemeechumik we[n]omesippog ut kishke keekit: keneechanog pish ogqunneungqussuog Olive puntukquemesit, quinnuppe ahuttashpean.
128.4 Kusseh, yeu pish unne wunnanumon noh quoshont Jehovah.
128.5 Jehovah pish k8nanumuk wutch Sion: onk pish kenaum 8netuonk Jerusalem n[e]sahkepomantaman.
128.6 Nux pish kenaau keneechanog onk na wunneechan8, kah 8nohteaongan8 Israel
129.0 {Hohtoesohteae ketoohomaonk}.
129.1 MOOcheke nompu nummatchenehukquog wutch n8skenuunneat, Israel woh yeuyeu n8wau.
129.2 M8cheke nompu nummatchenehukquog wutch n8skenuunneat: onch matta nussohkunk8og.
129.3 Anaskhomwaenuog anaskhamwog ut nuppi[s]hquanit: quohquonitchagquamwog.
129.4 Jehovah sampweussu: tummetham uppemunneohton8óash matcheetowog.
129.5 Wame akodjhetticheh[,] kah qushkehettich, sekeneog [g] Sion.
129.6 Ogqunneungqussehettich moskehtuuk woskeche komukqut: ne ahpohtag asq waummékininnokup.
129.7 Nish nashpe tisashquaenin matta nomwohto8g wunnutcheg: asuh noh woshpununk sheavesash upp8chinnauwoonnut.
129.8 Asuh matta neg noh kishke paumushacheg unn8wau8og, 8naneteaonk Jehovah apehtunk8k: k8nanum[u]numun ut 8wesuonganit Jehovah.
130.0 {Hohtoesohteae ketoohomank}.
130.1 Wutche m8naiyeut kummauunnitteanup woi Jehovah.
130.2 Jehovah, n8tash n8wadtauatongqussuonk: kehtaúogsh ahchusittamohettich n8wadtauatongqussue weequeum8onk.
130.3 Tohneit Jehovah kukkinneaséan matcheseongash, woi Jehovah howa woh neepauwit?
130.4 Qut kutahquoantausúonk kutahtaum: onk woh kukqushit.
130.5 Nuppaih Jehvah nukketeahogkou pahtussu: kah ut wuttinn8waonganit nutannoóus.
130.6 Nukketeahogkou m8chekeu páhheau Jehovah, onk nag askuhwhósicheg nompoáeu, onk nag askuwhósitcheg nompoáeu.
130.7 Israel annoónonch Jehovah, newutche Jehovah neit ohteau monaneteaonk, kh unnohmónat umman8h8waonk.
130.8 Kah noh pish Israeloh mn8whau wutch wame ummatcheseongan8wóut.
131.0 {Hohtoesohteae ukketoohomaonk} David.
131.1 IEhovah, matta pittuanum8 nuttah, asa matta nuskesukquash pittuanuwómpamukquodtinn8ash: mat n8wéog kehteó8 ut nuhhogkat mogagish, asa nuwôhqussumugquéanish.
131.2 Wunnamuhkut nuttinneh nuhhog, kah nummanunnh onatuh 8chininnat mukkies wutch okasit: nukketeahogkou oatuh 8chininneat mukkies.
131.3 Israel annoónonch Jehovah, yeu wutche, onk yean micheme.
132.0 {Hohtoesohteae ketoohomáonk}.
132.1 IEhovah mehquantash David wame wuttuhquanum8onganit.
132.2 Chadchekemop en Jehovahut, ukquoshaumuh menuhkesu um-Manitt8moh Jakob.
132.3 Wunnamuhkut matta nupetutteoh tabernakle neekit, kah matta nusseepsinn8 nutappinneat.
132.4 Matta nuskesukquash koiémun8ash, naneadtaskesukquash matta supweémun8ash.
132.5 Nô pajeh mishkomon wutayeuonk wutche Jehova, wutayeuonk wutche menuhkesu um-Manitt8moh Jakob
132.6 Kusseh, nunn8amûnan ut Ephrata, nummiskomúnan touohkomukqu ohkeit.
132.7 Nuppetutteamun wuttabernakluehtu, n8wowussumoun utukquensit[]tassum8unit.
132.8 Waabish woi Jehovah, en kutanwôhsinn8wonganit: ken kah kummenuhke arkum.
132.9 Kussephausueneumg hogquehettich nashpe wunnomausseonk kah k8neetupanatam8mog muskouanatamwe mishontowáhettich.
132.10 Newutche k8tinninneum David, ahque quinuppemau wuskesuk noh saséquinadt.
132.11 Jehováh adt wunnamuhkuteyeuuk chadchekeimop Davidoh, matta ukqushkinuum8h: ummeechummúonk kuhhog nupponamun kutappuonganit,
132.12 Keneechánog nanauehteaúhettit n8n8waonk, kah n8wauwáoash, nish woh kohk8tomauogish nag: wunneechân8oh pish wonk nanuk wutáppinneau kutappuonganit micheme.
132.13 Newutche hovah pepenam Sion: wutahchewontamun nohwuttin wutohkinnet.
132.14 Yeu nutanwôhsin8onk micheme: yeu n8tohkin, newute nukkodtantamun.
132.15 Numm8chke wunnantamau ummeechumum: nuttápeteau ummatcheteumoh nashpe petukqunnunk.
132.16 Wussephausuéneumoh wonk nutogquannónineuh wadchânittuonk: kah 8neetupanatam8moh pish weekntamóe mishont8wáoh.
132.17 Na nuttit ayeúon wutaskonoh David wussonkhékineat: nukkúhquttumaomp wequananteg wutche noh saséqunog.
132.18 Ummatwomoh pish nutogquodtumaónuh akodchuonk: qut nagum ut wuhhogkat wutchétuhquab pish wunnenégen.
133.0 {Hohtoesohteae ukketoohomaonk} David.
133.1 Kusseh, uttôh en wunnegen, kah uttôh en muskauantamenunkquodt, 8weematittuog 8weechaiyeútinneaout kah uppasuk8inneaóut.
133.2 Ogqunneungquot weetepumme ohtag muhpuhkukqut, ne anitchuagkup weeshet8unit, Aaron 8wishtt8unit, ne nan8sitchuagkupuhquáe wutogk8unit.
133.3 Onatuh t8p ut Hermon, n8kit wutch wadchuash Sion: newutche naut Jehovah unn8wau wunnánetinneach, pomantamóonk micheme.
134.0 {Hohtoesohteae ketoohomaonk}.
134.1 Kusseh, wunnaum8k Jehovah, wame kenaau wuttinnumoh Jehovah, nukkonaeu nepaéógish weeki Jehovah.
134.2 Spunnum8k kenutchegan8ash ut wunneetpanatam8onganit, kah wunnanum8k Jehovah.
134.3 Noh Jehovah kesteunk kesuk kah ohke, wunnanumukqush wutche Sion.
135.1 Waeenomok Jehovah, waeenodtom8k 8wesuonk Jehovah, waeenomonk, woi kenaau wuttinneumoh Jehovah.
135.2 Kenaau neepaué[a]gish weekit Jehovah, wutchippanutunkanit weekit kum-Manitt8mun.
135.3 Waeenomok Jehovah, newutche Jehovah wunneetou: waeenodtam8k tabuttantam8ongash ut 8wesuonganit, newutche tapeneunkquot.
135.4 Newutche Jehovah uppepénau Jakoboh en wuhhogkat, kah Israeloh wutche nehenwonche 8nenompak8unoh.
135.5 Newutche n8wàhteauun Jehovah noh missugken, kah kum-Manitt8mun wame aneuhkauau manitt8h.
135.6 Tôh án wunnántog Jehovah ne wutussen, ut kesukqut kah ut ohkit: kehtahhannehtu kah wame mam8noagish.
135.7 Oúwan waapunumwahtau wutch papogkodche ohkeit, ayim kutshaúmunnu8ut wutch sókanonut: pás8au mehshetahshinneoh wutch nô adt umm8chekodchanont.
135.8 Noh tôgkomup mohtomméginitcheh ut Egypt, wosketompoh kah puppinashimwoh.
135.9 An8nau kuhkinneasuongash, kah monchanatam8wongash ut nôeu ken woi Egypt, ut Pharaohut, kah wame wuttinninnúmut.
135.10 Noh tôgkodtogkup môgagish wutohtimóneash, kah paguanau matikkénutcheh ketass8timwoh.
135.11 Sihon ketass8t ut Amoritsut: kah Og ketass8t ut Bashan, kah wame as8tam8wongash ut Canaan.
135.12 Kah mag8 nag wutohkéim8 wutohkéinneat, 8tohkéinnéaóut Israel ummissinninnumoh.
135.13 K8wesuonk woi Jehovah michemohteau, kah kummehquanumitteáonk papannuppu wame pometuonganit.
135.14 Newutche Jehovah wussumau ummissinninneumoh, kah aiuskoianatam papaume wuttinneumut.
135.15 Wuttinunneuhkontonkan8oh penuohteá[o]g, nag silver kah gold, wutanakausuongan8 wosketompaog wunnutchegan88ash.
135.16 Wutt8nnúog, qut matta keket8hkau8og: wuskesuk8og, qut matta naum8og.
135.17 Wahtauog8og, qut matta n8tam8og: asa matta nashauóog wutt8n8wóut.
135.18 Nag kesheoncheg wutogqunneunkqussinneáuh, kah neyáne wame neg pabahtanumoncheg.
135.19 Wunnánum8k Jehovah, woi week Israel, wunnanum8k Jehovah, woi week Aaron:
135.20 Wunnanum8k Jehovah, woi week Levi, kenaau quoshógish Jehovah wunnanum8k Jehovah.
135.21 Wunnanumunach Jehovah wutch Sion, noh wodohkit Jerusalem: waeenomok Jehovah.
136.1 TAbuttantam8k Jehovah, newutche noh wunneetou, newutche ummonaneteaonk michemohteau.
136.2 Tabuttantam8k um-Manitt8m8oh manitt8og, newutche ummonaneteáonk michemohteau.
136.3 Tabuttantam8k wunnánaunnuaéneumoh nanaánuaénúog, newutche ummonaneteáonk michemohteau.
136.4 N noh nehtaue ásit misheu monchanatam8wongash, newutche ummonaneteáonk michemohteau.
136.5 N$noh nashpu waantam8onk ayim kesukquash, newutche ummonaneteáonk michemóhteau.
136.6 N$noh kodtunuk ohke wutch nippekontu, newutche ummonaneteâonk michemohteau.
136.7 N$noh ayikup môgagish wequaiyeuash, newutche úmmonaneteáonk michemohteau.
136.8 Nepâuz onk woh nanaánum kesukod, newutche ummonaneteáonk michemohteau.
136.9 Nahnepaushad kah anogqsog onk woh nanawunumog nukon: newutche ummonaneteáonk michemohteau.
136.10 Nnoh nahshóp mohtommégitteomoh Egypt, newutche ummonaneteáonk michemohteau.
136.11 Kah soh8wunnau Israeloh nahwutch kenugku, newutche ummonaneteáonk michemohteau.
136.12 Nashpe menuhkenitchónat, kah wussumógkinnumúnnat wuhpit, newutche ummonaneteáonk michemohteau.
136.13 N$noh pohshinugkup musque kehtoh: newutche ummonaneteáonk michemohteau.
136.14 Kah Israeloh pannupwushaheau pahshaúeu: newutche ummonaneteáonk michemohteau.
136.15 Qut kepúhteau Pharaohoh kah wame wutayuweehteomoh ut musque ketahhannit, newutche ummonaneteáonk michemohteau.
136.16 Nnoh ás8wunuhp ummissinninneumoh pannuppu touohkomukqut, newutche ummonaneteáonk michemohteau.
136.17 N$noh nóhsheop mogkeketass8timwoh: newutche ummonaneteáonk michemohteau.
136.18 Kah nushau tahs8timwoh wáeenómutcheh: newutche ummonaneteáonk michemohteau.
136.19 Sihon ketass8t ut Amoritsit: newutche ummonaneteaonk michemohteau.
136.20 Kah Og ketass8t ut Bashan: newutche ummonaneteaonk michemohteau.
136.21 Káh wuttinnumaoh wutohkem8 wutche wutáhtuonk, newutche ummonanéteaonk michemohteau.
136.22 Wutahtuongan8 Israel wuttinneumoh: newutche ummonaneteaonk michemohteau.
136.23 N$noh kumméquanumukqunnonup tohukquonkqusseog, newutche ummonáneteaonk michemohteau.
136.24 Kah kup[p]ogquohwhunukqunnonup wutch kummatwomunnonut: newutche ummonaneteaonk michemohteau.
136.25 N$noh assamau wame weyausoh: newutche ummonaneteaonk michemohteau.
136.26 Woi tabuttantam8k Jehovah kesukqut apit, newutche ummonaneteaonk michemohteau.
137.1 KIske sepuwehtu ut Bábilon, na nutapinnean, nux nummaumun, mehquontamog Sion.
137.2 Nutak8chittomun nut-harpsumunnonash anumussukuppehtu, ut noeu.
137.3 Newutche nag monchanukqueagig en nummissinnanéanonut, na nat8tomungquñonog ket8homaonk, kah nag paguánukqueágig n8wáóg, unn8hhomaiinnean pasuk Sione unn8homaonk.
137.4 Toh woh kittinne ket8hhomauonan Jehovah ukket8hom8onk ut penuwohkomuk.
137.5 Wananumunan, woi Jerusalem, nummunadcheu wannehhikqutch nuhtompuhpequaonk.
137.6 Matta waanumunn8on, neenan pissogqshonsh woskeche nutt8nit: mátta anuwontamm8on Jerusalem negonohtag n8weekontamoonk.
137.7 Mehquanum, woi Jehovah wunneechanoh Edom, ut ukkesukkodtumit Jerusalem, an8wahettit n8kinnum8k n8kinnum8k anohteashik.
137.8 Woi ken wuttaunoh Babilon mos kenushit: wunnaiyeu moh onkquatunkquean, ne anheog.
137.9 Wunnaiyeu nnoh tohqunont kuppissesumoh, kah anóhkonont qussukquánit.
138.0 {Ukketoohomaonk} David.
138.1 KOOwaweenomsh nashpe wame nuttahut: anaquabhettit Manittóog kuttinn8namoushk 8waweenomitteaonk.
138.2 K8wawu[s]sumsh unogqueu k8neetupanatamwe Templeut, kah nuttabuttantam k8wesuonk, newutche k8womoausue womoausuonk, kah k8nomwaonk: newutche kummishteop kuttinn8waonk anue onk wame k8wesuonk.
138.3 Ne kesukok mauon, kenamp8hamaiip; kummenuhkehip nashpe menuhkesuonk ut nukketeahogkounit.
138.4 Wame ketass8tamog yeu muttaohkit pish k8woweenomukquog, woi Jehovah, nag n8tamwehettit kuttinn8waongash wutch kutt8nut.
138.5 Nux, pish ket8homauog, ut ummayut Jehovah: newutche wusso[X]sumowonk Jehovah.
138.6 Tuhkonogque Jehovah ukqununkquapin onch monneauoh hohpautchekuoh: qut pitchuanumwehettit, nóutit wuttin waheuh.
138.7 Tuhkonogque nuppompamushon nashauwe wuttamepunonat, ken woh kukquaquakqheh, ken woh kussumogkunum kenutcheg ayeuuhkone ummusquantam8ongan8wout nummatwomog: kah kuttinnohkou pish n8wádchanuk.
138.8 Jehovah pannúppu kesteau ne wadtamaik nuhhogkat: kummonaneteaonk, woi Jehovah michemohteau: áhque ohquontash wutanakausuonk nehenwonche kenutchegash.
139.0 {Nohtompuhpequodt ukketoohomaonk} David.
139.1 WOi Jehovah, kenátinneakôsip kah k8wáheh.
139.2 K8wahteuh nummatappuonk, kah nutomohkeonk, k8wahteuh nuttenantamoonk en nô adtit.
139.3 Kukquinnuppuhkom nummay, kah nussepsinn8onk: kah k8wahteuh wame nummayash.
139.4 Newutche matta kutt8onk ohtáno neenanut qut kusseh, woi Jehovah, pannuppu k8wahteauunash.
139.5 Kuppon kuhhog anaquabeh kah nuppisquanit, kah kenutcheg kupponamah.
139.6 Yeu wahteauonk wussaume monchanatam8onganú8 wutche neen, qunnuhquodt, matta woh nummissunnum8un.
139.7 Toh nogqueu woh nutton wutch kenashauanitt8mut? asuh toh nogqueu woh nutussishon wutch anaquabean?
139.8 Aùon kesukqut na kuttappin, ayimon nutappin ut chepiohkomukqut, kusseh, na kutappin.
139.9 Neemunog umméqunoh nompoáeu, kah appeon aongkouwe ketahhannit,
139.10 Na kenutcheg nuttinsagkompagunukqun kah kuttinnohkou pish nukkogkôunuk.
139.11 N8waon, wunnamuhkut pohkenái pish nunnohkukkonk: nukon pish wequái quinuppe neen.
139.12 Nux, pohkéni matta kutassómpattamm8un qut nukon wohsum8m8 onatuh kesukok: pohkenái kah wequái naneeswe netatupeaúnak wutche ken.
139.13 Newutche kuppetukauomp nutt8unnussog: kupputtogk8hip ut nôkas wutoontomukqut.
139.14 K8waweenomsh newutche wabesúe kah monchanatamwe nukkezhitteup: kutanakausuongash monchanatamweyeu8ash, onk yeu nukketeahogkou menuhke wahteoun.
139.15 Nuhhog matta mô puttogwhosu wutche ken, keme kezhimuk: kah wanehimuk ut agwe ohket.
139.16 Kuskesukquash naumwog nuhhog asquam pa[n]nuppe n8nekezhett[e]aunk, kah kup[-]b8kumut wame nuppompuhcháiyeumash tanussukkuhwhôsu, nish nano kake[na]áihteomukish mata pasuk ohtan8g.
139.17 Uttôh mishôadtu kittenántam8ongash en nuhhogkat, woi num-Manitt8m? toh ain muttâânit?
139.18 Nag ogkémog, nano monatash onk ne nágunt: t8kshon ash k8weétomsh.
139.19 Wunnamuhkut pish kuppaguan matcheetowog, woi num-Manitt8m, newutche amaéhtaegk kenaau nushshehteaenúog.
139.20 Newutche kummatchenukquog ayeuuhkône ken kah kummatwomog tahn8che ken8tamwog.
139.21 Sunnummatta nutjishanum8og, woi Jehovah, jishanumugquéaneg? kah sunnummatta neuánum8og yeug ayeuuhkonittue waábetunkquêaneg?
139.22 Nussekeneauóog nag nashpe pannuppe sekeneaittúonk: nag nutogquonumóog nummatwomut.
139.23 Natinnekôseh, woi num-Manitt8m, kah wahteaush nuttah: qutchéheh, kah wahteaush nuttenanatam8ongash.
139.24 Kah naish uttiyeu matchemay ut nuhhogkat, kah sagkompaguneh en mayut máchemohtag.
140.0 {Nohtompuhpequodt, Ukketoohomaonk} David.
140.1 Pohquahwusseh, woi Jehovah, wutch matcheseanúut: wadchaneh wutch musquantamwe wosketompaut.
140.2 Neg mohmissóntogig woskehuwaonk wuttahh8wóut: nagwutteáeu momoéog wutch ayeuwuttúonk.
140.3 Ayimwog weenannu8ash kéniyeuash onatuh ask8kut: úhquoshket sesequáog agwu wussisset8n8wóut. Selah.
140.4 Wadchaneh, woi Jehovah, wutch wunnutcheganit matcheetou, nanaáihheh wutch musquantamwe woskeetompaut neg ahchewontogig kepuhkon nutauonganash.
140.5 Pitchuanumwog adtahsháog wutappehhann8oh wutche neen, kah pémeneohtanémesash: sepagenáog wutashabp8uh kishke m[a]yut; nupponamunkquog appehanah. Selah.
140.6 Nuttin Jehovah, ken num-Manitt8m, n8tash n8wadtauatonkqussue weequetum8onk woi Jehovah.
140.7 Woi Jehovah Manit, n8wadchanitteae menuhkesuonk: kupputtagguhhamup nuppuhkuk ne kesukok ayeuwuttimuk.
140.8 Ahque wéht8wom, woi Jehovah, matchetowog ne kodtantamóhettit: ahque kutchittánumau ummatcheetupanatamwe ompuwissuonk, ishkont mishehheáog wuhhogkaoh. Selah.
140.9 Yeug weenuhkoiitcheg, 8woskehuwaonk ut wussisset8nit nuhkeem8utch ut nehenwonche uppuhkukk8wóont.
140.10 Nashqunáe mokossaash nuhkuhkongk8hettich, nohkónach n8taut, en m8nâeu passahthonganit, onk woh mo waápéog wonk.
140.11 Ahque menehkhénach mamatchen8waenin ut ohkeit: woskehuwáonk pish ayeuau woskehuaenuh ukképôhkônat.
140.12 N8wahteóh Jehovah ken8tamwonshheuh kuttummungeh wuttammepunnaeninneuh: kah wussampweteaum8onk matchekuoh.
140.13 Wunnamuhkut sampweusseaenin pish tabuttantam k8wesuonk: sampwesit pish ayeu anaquabean.
141.0 {Ukketooh[o]maonk} David.
141.1 JEhovah, kummauunnitteaush, kenuppe peyaauseh, kukkeitash n8wadtauatongqussuonk mauunnitteáuunán.
141.2 Nuppeaantam8onk sampwespeem8utch ut anaquabean, onátuh incenseut kah nuttishpunnumunnat nunnutcheganash onatuh wunnonkwaeu sephausuonk.
141.3 Ponsh askuhwhosuonk, woi Jehovah anaquohtag nutt8n: nanaaihtaash squontame nussisset8nâsh.
141.4 Ahque nuttah kepech teague matcheseonganit, ussenat matcheseonganash weeche matcheseaenuog: kah ahque meechitti 8weekitteamowongan8.
141.5 Wuñomwausseaenuog togkomukquttei, ne womoausuonk: káh auskomitch, ne pish wunnegen pummee ne matta pish s8quttahham8mun8 nuppuhkuk: newutché onch nuppeantamwansheoog onkapunahettit.
141.6 OOsittumwaenum8uh kepuhteámuk ut qussukquanehtu, pish n8tamwog nuttinn8waongash, newutche weekonash.
141.7 Nuskonnonash nanwongquaash ut woskeche weenohkeet onatuh howan tâmettáhhog, kah nenekittâhhog mahtugquash ut woskeche ohkeit.
141.8 Qut nuskesukquash nogque en kuhhogkaou, woi Jehovah Manit: kuppâbuhtanumunn8wonk kut[a]htaun: ahque nukkoz nukketeahogkou nussiyeuinneat.
141.9 Wadchaneh wutch appéhanit na ponamaihétticheh, kah wutch wutappehhan8wóont neg anakausitcheg matcheseonk.
141.10 Matcheetowog penushahettich en nehenwonche wutappehan8wóut: ash pame pishettit pohquohhamitti.
142.0 {Um-Maschil} David: {Peantamowonk apit puppuhkotteaouut.}
142.1 Nummauunnitteau Jehovah nashpe n8wadtauatonkqussúonk: nashpe n8wadtauatonkqussuonk nutayimup n8weequetum8onk en Jehovahut.
142.2 Nussokanum nummauunnitteáonk ut anaquabit: nunnahtin n8tamehpunnaonk ut anaquabit.
142.3 Nunnashauonk quodtaogkomésit ut nuhhogkat, neit k8wahteoh nummay: mayik ne âôump, kemu nupponamunkquog appehanah.
142.4 Nuttinnuhquaip nuttinohkôunit kah nuppabahsamputtamunah, qut mâtta howan n8wahuk8, spuhh8waonk nunnukkonnukqun: wanne howan tohhentupanumoou nukketeahogkounoh.
142.5 Kummauunnitteanup woi Jehovah, nussip, ken nuttusphouwaonk, nutahtoonk ut ohkit pomantogig.
142.6 Kukkeihtash nummauonk, newutche nuttiuhquonkqhit: pohquawusseh wutch n8woskhuwaeneumut, newutche nag nutanuwunuhkesumukquog.
142.7 Sohh8wush nukketeahogkou wutch kuppishagkinittuonganit onk woh n8woweenodtum k8wesuónk: sampweusseaenuog pish quinnupuhkongquog: newutche pish kumummisku wunneneheh.
143.0 {Ukketoohomaonk} David.
143.1 NOOtash nuppeantamowonk woi Jehovah kuhkeitash n8weehquetum8wonganash: ut kussampwanumukqussinneat namp8hamah, kah ut k8nomwausseaonganit.
143.2 Kah ahque pasou 8sittum8onganit kittinneum: newutche anaquabean matta pish howan wósketomp noh pomantog sompweogquanumau.
143.3 Newutche matwau woskeheau nukkéteahogkounoh, unnehtham nuppomantamoonk ohkekontu: n8tohkehhik pohkenahtu onatuh yeug sepe nuppukeg.
143.4 Newajeh nunnashauonk wuttaoukomesit ut nuhhogkat: nuttáh nuttinnomiyeumut nonsiyeum8.
143.5 Nummehquontam n8adt kesukkodtash, nunnatwontam wame kutanákausuongash, nummissantam kenutchegane anakausuongásh
143.6 Kussumogkunumoush nunnutcheganash: nukketeahogkou wutche ken, onatuh kunkohteatae ohke. Selah.
143.7 N8tah teanuk woi Jehovah, nunnashauonk sa[u]wunnum: ahque ahtohtah kuskesuk ishkont nutógqunneunkqus nag aoncheg possahtheganit.
143.8 N8tamwaheh womoausue k8womoausuonk nompoaeu, newutche kuppabahtanumoush wahteauwaheh may toh wóh ayôi, newutche kutahshinnumaush nukketeahogkou.
143.9 Pohquawusseh woi J[é]hovah wutch nummatwomog: kuppogsinn8wonsh noh kittin ahtahshinneat.
143.10 Kuhk8tomah ussen kuttinanatam8onk, newutche ken num-Manitt8m kenashauanitt8m wunnetu, sagkompaguneh en wutohtuwout sampwéusseog.
143.11 Quaquahqheh woi Jehovah, newutche k8wesuonk: newutche kussampweusseonk sohhouwus nukketeahogkou wutch wuttammepunnonat.
143.12 Kah wutch kummonaneteaonganit tumméhtah nummatwomog, kah pagwas wame nnag onkapunnanoncheg nukketeahogkonuh: newutche nen kittinneum.
144.1 Wunanumunach Jehovah nummenuhkesuonk, noh kuhk8tomwontog nunnutchegash ayeukonat, kah nuppahchanitcheash wutayeuuhkon[?]ôut.
144.2 N8neét8onk kah n8wonkonous, nukqunnunkqukkommuk kah nuppohquohwussuaenin, nutogqunneg, kah nnoh pàbuhtanumog: noh sohkauont nummissinninneumoh agwu neen.
144.3 Lord howan wosketomp nnoh ken waheadt? asa wunnaumonuh wosketomp onk woh kututtanantamau?
144.4 Wosketomp ogqueneunkqussu tahn8cheye[n]8winneat: ukkesukodtumash ogqueneunkquodtash onkaohtaut, ne pamushaum8uk.
144.5 Puskepukash kuskesukquash woi Jehovah, kah n8kish: mussinush wadchuash, kah nash pish pukittau8ash.
144.6 Sohwôhtaush ukkutshaumun kah nag séeah: pepumish kukkô[u]hquodtash kah nag pagwas.
144.7 Ann8s kenutcheg wutch waabe, sohh8wuneh, & pohquohwusseh wutche mishe nippekontu: wutch wunnutchegan8wout pénowe mukkiog.
144.8 N[o]h wutt8n tahn8che keket8kóm8ug, kah wuttinnohkoun8wóut, pann8wayeue wuttinnohkou.
144.9 Kuttinn8hómoush wuske ket8homwaonk woi Jehovah: ut psaltarehut, & puhpeg paukquompósik kuttinn8homoush waeenodtuongash.
144.10 Noh aninnumauau ketahs8timoh wadchanittúonk, noh pohquohwhunau Davidoh wuttinneumoh wutch woskehettue togkodteganit.
144.11 Sohwhuneh, kah pohquohwusseh wutch wunnutcheóont penowe mukkiog, noh wutt8n tahn8che an8wom8uk: kah wuttinnohkonn8woont pann8wae wuttinohkou.
144.12 Naumonanonog woh ogqunneunkqussuog wuskontugk8mesit sonkqhettit ut wuskenúunneat: nuttaununnonog woh ogqueneunkqussuog qussuk náshik wunneetatuppussumun onatuh wunne qussukquanekommuk.
144.13 Onk woh nutogqunakomukqunonash numwameechummuash, nishnoh teag ne woh wuttinnumun: nuttisshepsumunnouog woh 8chekeneau muttannonganogkussuog nashomáogqunnonut.
144.14 Nutoxinumunnonog woh menuhkanakausuog, mattá woh howan uppetuhkontam8un, asa mat sohhamm8: matta woh mauaonganinno nunnaushomaogqunnonut.
144.15 Wunnaiyeuog missinninnuog neg ne adtuhkég: wunnaiyeuog missinninnuog noh wamanitt8mut Jehovah.
145.0 {Waeenomuae ukketooohomaonk} David.
145.1 Kummishesh num-Manitt8m, woi ketass8t: kah n8nantam k8wesuonk micheme kah micheme.
145.2 Asekesukokish k8nánumoush: kah n8wóweenodtum k8wesuonk, micheme kah micheme.
145.3 Jehovah missugken, kah noh woh mahshe waeenomit: kah ummissugken8wonk, mat woh howan uppogkodadttinnekóntam8un.
145.4 Pasuk pometuonk pish waeenodtum kutanakausuongash onk yean onkatoganit; kah pish wahteauwahuwau kummishanakausuongash.
145.5 N8wéogquttum wussohsumówe quttiánumáonk kummissugkenuonk, kah kummonchanatamwanakausuongash.
145.6 Kah pish keket8hkontamwog ummenuhkesuonk kutunkquanuhkausuongash: kah pish n8wahteauwahuwam kummissugkenuwonk.
145.7 Nag pish m8cheke weogquttimwog mehquoantam8onk kummishe wunneetowonk, & pish ket8homaog k8nomwausséonk
145.8 Jehovah monaneteau, kah numwohteau ukkitteamonteaneteaonk, cheke musquantam, kah mishe ummonaneteaonk.
145.9 Jehovah 8neneheuh wame; kah ukkitteamonteanitteáe monaneteaongash nuhkuhkomwog wame wutanakausuongash.
145.10 Wame kutanakausuonganash pish k8woweenomuk, woi Jehovah: kah k8neetupanatam8mog pish k8nanumukquog.
145.11 Nag pish weogquttumwog sohsumóe kukkeass8timóonk kah pish keket8hkaog kummenuhkesuonk.
145.12 Onk woh wahteauwáheaog wosketompaog wunnaumonaoh, ummishanakausuongash, kah wussohsumóe missugkenue ukkehtass8tam8onk.
145.13 Kukketass8timóonk micheme ohtag ketass8timóonk: kah kenánaánumôonk pannuppe wame pometuonganash.
145.14 Jehovah pabahtinau wame panushonutcheh: kah tahshinau wame yeuh naausukompaunutcheh.
145.15 Wuskesukquash wame kukkenompomukqunash, kah nag kutassamoog nish noh utt8che.
145.16 K8woshinum kenutcheg, & kuttapehteóh ukkodtantam8onk nishnoh pamóntog.
145.17 Jehovah sampweussu ut wame ummayut, kah wunneetupanatam wame wutanakausuonganit.
145.18 Jehovah uppas8sukauoh wame neh weehquttumungqutcheh: wame weequttumungqutcheh wunnamuhkut.
145.19 Noh tapeteaoh ukkodtantamoonk neh quashikqutcheh: kah wonk wunn8tamauoh ummauongan8, kah pish 8wadchanuh.
145.20 Jehovah 8wadchanuh wame neh womonukqutcheh: qut wame matchetowoh uppaguanuh.
145.21 Nutt8n pish yeum8 waeenomaonk Jehovah: kah wame weyaus wunnanatamohettich wunneetupanatamwe 8wesuonk micheme kah micheme.
146.1 Waeenomok Jehovah waeenom Jehovah, woi nukketeahogkou.
146.2 As pamontam n8woweenom Jehovah: nukket8homau Num-Manitt8m tabuttantam8wongash, as yeu apeh.
146.3 Ahque pabahtanum8k santimoog, wunnaumonuh wosketomp, noh matta aninnohsuonk ohtoog.
146.4 Wunnashauonk amaemouk, quinnuppu en nuppuppissiyeumut: ne kesukok wuttenantam8ongash monteagwuninnoash.
146.5 Wunnaiyeu n noh wodtanninnohsumit um-Manitt8moh Jakob, noh annoonont Jehovah um-Manitt8moh.
146.6 Noh aigkup kesuk kah ohke, kehtoh kah wame neg noh apitcheg: noh wadchanuk wunnomwayeuonk micheme.
146.7 Noh asit 8sittum8onk wutussehtaon waskhitcheh noh assamont kodtupwunutcheh: Jehovah ompinneau kobshagkinutcheh.
146.8 Jehovah wôhshinum wuskesukquash pogkenumunutche: Jehovah tohshinau neh nâuhsukompaunutcheh: Jehovah womonuh samweusseaenuh.
146.9 Jehovah wadchanau penuwohteuh: aninnumauau mat wod8sh8nigeh, kah sekousquoh: qut ummay matcheetou 8numuhkinumun.
146.10 Jehovah pish nanauunnuau micheme, kum-Manitt8m woi Sion ut wame pometuonganit: waeenom8k Jehovah.
147.1 Waeenom8k Jehovah: newutche wunnegen ket8homauonat tabut tantam8ongash kum-Manitt8mun: newutche weekontamweyeu8, kah waeenomaonk tapeneunkquot.
147.2 Jehovah weekitteau Jerusalem: mukkinnau môaeu yeug sohwohteamukig wutch Israelaut.
147.3 Neetskeheau sohqutteahonutcheh: kah tohkupunau 8woskesewongan8ash.
147.4 Ogkemau neadtahsohettit anogqsog: nah wame 8weseonganuhkauouh.
147.5 Missugken kum-Manitt8mun, kah mishe menuhkesu: 8wohwohtam8wonk matta wo[h]kukkoano.
147.6 Jehováh tahshinau manunnissuoh: unnohteau matchetuoh ohkekontu.
147.7 Ket8homok Jehovah nashpe tabuttántamóonk: ket8homok tabuttantam8ongash ut harput en kum-Manitt8munnonut.
147.8 Noh pâdtahgúhh8k kesukquash nashpe matokqs, noh quoshauwehtog sokanon wutche yeu ohke: noh ayig moskehtuash negkinut ut wadchuut.
147.9 Assamau puppinnashimwussoh, kah konkontuwémesoh mauunit.
147.10 Matta weekontam8 ummenuhkesuonk horses: matta weekontam8 wuhkontash wosketomp.
147.11 Jehovah weeteánumau neh quoshhukqutcheh, neh anoantamunutcheh ummonaneteáonk.
147.12 Waeenom8k Jehovah, woi Jersualem: tabuttantamau kum-Manitt8m, woi Zion.
147.13 Newutche menehketeau neepattúhquonk kussquontamut: wunnanumau keneechanoh ut kuhhogkat.
147.14 Wunnóhteahuau ut wohkóeu: kah kenumwameechumuhkónuk nish wanegukish wheatash.
147.15 Ann8nau wuttinn8waonguh ut ohkekontu: wuttinn8waonk kenupshau.
147.16 Magou k8nah onatuh w8ll: seáhwhau t8puoh onatuh pukquéit.
147.17 Sohwhohteau ukkuppádtinumoh onatuh kodchuhke petukqunneganit: howan woh neepauut wussónquayeumut?
147.18 An8nau wuttinn8waonguh, kah nah wussâuppaswoh: mshéhtashinehteau, wonk tomógkon.
147.19 Kuhk8tomauau Jakoboh wuttinn8waonk, ukkuhk8waongash, kah 8wauwaongash Israeloh.
147.20 Matta wuttinteauun onkatuk wutohtimóin: kah 8sittum8wongash matta nah 8wáhheóuh; waeeom8k Jehovah.
148.1 WAeenom8k Jehovah: waeenom8k Jehovah wutch kesukqut: waeenom8k ut quanunkquodtehtu.
148.2 Waeenom8k kenaau wame wut-angelsumoh: waeenom8k wame wutáyeuweéhteomoh.
148.3 Waeenom8k kenaau nepâuz kah nepâuzshad: waenom8k kenaau wohsumóeanogqsog
148.4 Waeenom8k kenaau kesukquash kesuk, kah kenaau nippéog ongkouwe kesukquehtu.
148.5 Waeenodtumohettich 8wesuonk Jehovah: newutche noh n8wop onk nag kezheopanneg.
148.6 Onk noh menuhkeheuh nah micheme kah micheme: ayimup ukkúhk8waonk, ne matta pish paumshaumún8g.
148.7 Waeenom8k Jehovah wutche ohket, kenaau dragonsog, kah wame m8nóagish.
148.8 N8tau, & musségon, k8n, kah pukkuttaemes, mehshetahshin, usseog uttoh an8wop.
148.9 Wadchuash kah wame wadchuemesash máhshemechume mahtugquash, kah wame chikupog.
148.10 Puppinashimwog, & wame neetassuog, neg pâpâm8tacheg, & páhpumunont psukses
148.11 Kehtahs8timwog ut ohkeit, kah wame missinninnuog: santimóog kah wame wussittumwaenuog ut ohkeit.
148.12 Naneeswe nunkompaog kah nunksquaog, kutchiog kah mukkiog.
148.13 Waeenodtumohettich 8wesuonk Jehovah: newutche ne wesuonk webe muttáe wunnegen: wussohsumóonk aneukom8 ohkeit kah kesukqut.
148.14 Noh wonk tashinau wutáskon8oh ummissinninnuomoh, 8waweenomuwaongan8 wame 8neetupanatam8moh, wunnaumonuh Israel, missinninnúogpas8sukauóuh: waeenom8k Jehovah.
149.1 Waeeom8k Jehovah: an8hom8k Jehovah wuske an8homáonk, kah wuttabuttantam8onk ummukkinneongan8 waneetupanatogig.
149.2 Israel weekontam8wononch neh kezhikupoh: wunneechanoh Sion weekontam8nàhettich wussantimaum8oh.
149.3 Waeenodtúmwehettich 8wesuonk nashpe puhpeg, an8homauahettich tabuttantam8ongash nashpe timbrel kah harp.
149.4 Newutche Jehovah weeteánumau ummissinninnúmoh: pish 8néheau neh manunnissunutche nashpe wadchanittuonk.
149.5 Wunneetupanatamwog muskouanatamohettich ut sohsumoonganit: mishont8wae 8humahettich wutappinneáont.
149.6 Qunúhqueu tabuttantamauaongash Manit ohtaj wutt8n8wóut: kah togkodteg aéhtae kenag ohtaj wunnutchegan8wout.
149.7 Ussenat wutann8tauwaonk penuwohteuh, kah sasámakouwhittuongash ut missinninnùtu.
149.8 Tahtogkuppinnon kehtahs8timwog m8ôhshagquohtogquosh: kah wutt8owosketompaog m8ôhshagquohtogquosh.
149.9 Néhheoneau n nag neanussukwhosik wussittumóonk: yeu ukquttiantam8ongan8 wame 8neetupanatam8moh: waeenom8k Jehovah.
150.1 Waeenom8k Jehovah, waeenom8k Manit ut 8neetupanatamwe weekit: waeenom8k ut mamahchekesukqut ne ummenuhkesuonk ohtag.
150.2 Waeenom8k wutch ummishanakausuongash: unn8waeenom8k neaunag ummissugkenuonk.
150.3 Waeenom8k nashpe wadtauatonkqussue monopuhpeg; waeenom8k nashpe psaltery kah harp.
150.4 Waeenom8k nashpe timbrel kah puhpeg: waeenom8k nashpe pemeneohtone pequonash kah organsash.
150.5 Waeenom8k nashpe mishontowáe cymbalsash: waeenom8k nashpe mishontowae cymbalsash
150.6 Nishnow oâus wuñahnahshonat waeenomonch Jehovah: waeenom8k Jehovah.